  
 
 
Elxan Elatlı 
 
 
XƏYANƏT 
roman 
Bu kitab Azərbaycan milli detektivinin əsas yaradıcılarından hesab 
olunan Elxan Elatlının geniş oxucu kütləsi qazanmasında əhəmiyyətli rol 
oynamışdır. Romanda yüksək vəzifə sahibi olan birinin başına gələn 
ağlasığmaz faciədən bəhs olunur. İnsan xislətinin ayrılmaz ünsürü olan 
xəyanətkarlıq ön plana çəkilir və bu təəssüfedici hal Qaplan adlı sədaqətli 
itlə müqayisədə daha qabarıq çatdırılır.. 
 
 
 
Bakı, Qanun Nəşriyyatı, 2015, 
Korrektor: Ceyran Abbasova Qanun Nəşriyyatı 
Bakı, Azərbaycan, AZ1102, Tbilisi pros., 76 Tejı.: (+994 12) 431-16-62; 
431-38-18 Mobil: (+994 55)212 42 37 e-mail: info@qanun.az 
www.qanun.az 
www.fb.com/Qanunpublishing www.instagram.com/Qanunpublishing 
ISBN 978-9952-36-062-2 Qanun Nəşriyyatı, 2015 © 
© E.Elatlı, 2015 
 
ekitabı hazırladı: hasanoff 
 
 
 
 
1 
  
 
 
 
 
 
 
 
I Fəsil 
İntihar 
Doktor Əlisəttar Muradzadə xəstəni yola salıb saatına baxdı. Altıya 10 
dəqiqə işləyirdi. 
- Gözləyən çoxdur? - deyə tibb bacısından soruşdu. 
- Xeyr, iki nəfər qalıb, - arıq, qarayanız qız cavab verdi. 
- Buraxın gəlsinlər, vaxtım azdır. 
Saat yeddidə Dram Teatrında Hüseyn Cavidin “İblis” tamaşası 
oynanılacaqdı. Doktor qərara gəlmişdi ki, bu gün arvadı ilə qızını özü ilə 
götürüb teatra getsin. 
Muradzadənin iki övladı var idi. Oğlu Arif Rusiyada həkimlik oxuyurdu. 
Dördüncü kursda. Qızı Venera isə Bakıda, universitetlərin birində ikinci 
kursu bitirirdi. 
Doktor səhərdən axşama kimi xəstəxanada olurdu. Onu bəzən başqa tibb 
müəssisələrinə də xəstələrə baxmağa dəvət edirdilər. Günün necə 
başlayıb, necə qurtardığından xəbəri olmurdu. 
Həyat yoldaşı Nelya xanım da tanınmış həkim idi. Ancaq o, poliklinikada 
göz həkimi işləyirdi. O da əri kimi öz işinin vurğunu idi və bütün həyatını 
bu peşəyə sərf etmişdi. 
Doktor son günlər düşünürdü ki, həkimlik işi günün hamısını əlindən alır, 
doğma qızı ilə məşğul olmağa isə vaxtı qalmır. O öz qızını bütün atalar 
kimi, bəlkə də bir az artıq sevirdi. Ancaq onun oxu¬mağından, 
 
2 
  
universitetdə özünü necə aparmağından, ümumiyyətlə, arzularından, 
istəklərindən, problemlərindən xəbəri olmurdu. Düzdür, vaxtlı-vaxtında 
pul verirdi, amma bununla işi bitmiş hesab etmək olmazdı axı?! Əslində, 
dörd nəfərdən ibarət bu ailənin hər bir üzvü müstəqil olaraq, öz həyatını 
yaşayırdı ki, doktorun fikrincə, bu o qədər də yaxşı hal deyildi. Öz işinə 
nə qədər bağlı olsa da, bu, övladı arxa plana keçirməyə haqq vermirdi. 
Elə buna görə də, Muradzadə bu gün hökmən üçlükdə teatra getməyi 
qərarlaşdırmışdı. Düzdür, hələ bilet götürməmişdi, ancaq bilirdi ki, buna 
indi o qədər də ehtiyac yoxdur. Teatra gələnlər az olurdu və bir qədər tez 
getsən, bilet alıb yaxşı sıraların birində yer tutmaq mümkün idi. 
Kabinetə daxil olan xəstələri yanına çağırdı. On-on iki yaşlı oğlan uşağı 
ilə gəlmiş qadını diqqətlə dinləyib, uşağa ötəri nəzər saldı və heç bir söz 
deməyib resept yazdı. 
- Uşaqda elə bir şey yoxdur, bu dərmanları içsin, keçib gedəcək! 
İkinci xəstə ordları batmış, arıq bir kişi idi. Ona qulaq asandan sonra səhər 
tezdən, acqarına gəlməyi tapşırdı. Qanı analiz edilməli idi. 
Xəstə kabinetdən çıxan kimi stolun üstündəki telefon zəng çaldı. 
Muradzadə bir də saatına baxıb dəstəyi götürdü. Zəng vuran doktor 
Ələsgər Atayev idi. Tibb universitetini eyni vaxtda bitirmişdilər. Atayev 
bacarıqlı seksopotoloq kimi tanınırdı. Tibb sahəsində doktor Muradzadə 
qədər şöhrət qazanmasa da, öz işinin ustası idi. Çoxdandı ki, ailəvi dostluq 
edirdilər. Bəzi xasiyyətləri uyğun gəlməsə də, əlaqələri möhkəm idi. 
Məsələ burasında idi ki, Atayev bir qədər kobud, özündən razı adam idi. 
Həyat nemətlərindən Muradzadə ilə müqayisədə, daha çox istifadə 
etməyə və zövq almağa çalışırdı. Özünə yaxşı ev-eşik düzəltmiş, bahalı, 
xarici maşın almışdı. 
- Necəsən, ay Əlisəttar? Nelya xanım, Venera qızımız necədilər? Arif 
gəlmir ki, hələ? - Ələsgər həkim ucadan hal-əhval tutdu. 
 
3 
  
- Sağ ol, Ələsgər, hamısı yaxşıdır. Arif bir həftəyə gəlməlidir. Bir 
imtahanı qalıb. Aydan balam necədir? Dediklərimə əməl edir? 
- Hə, dərmanları içir... mən indi işdəyəm, ancaq tez-tez əlaqə 
saxlayıram. - Atayev bir an ara verib, yenə danışdı. - Elə bil irəliləyiş var, 
ay Əlisəttar. Ya mənə elə gəlir? Axşam fikir verdim, rəngi bir az özünə 
gəlib... 
- Əlbəttə, özünə gələcək! - Muradzadə məmnun olduğunu gizlətmədi. 
- Mən demişəm, onu sağaldacam. Qoy dediklərimə düzgün əməl eləsin. 
Sabah işə gələndə yenə baş çəkəcəm ona! 
- Gözləyim səni? 
- Yox, sən işində ol, özüm gəlib baxaram. Sənlik işim yoxdur. 
- Yaxşı, anası evdədir də, işə getmir onsuz da. Öz evindi, öz balan. 
Gör neyləyirsən?! 
-Arxayın ol, Ələsgər, özün demişkən, Aydan öz balamdı mənim. Nəyin 
bahasına olursa olsun, sağaldacam onu! 
- Sağ ol, doktor! 
- Sağ ol... 
Ələsgər Atayevin yeganə övladı olan Aydan Tibb Universitetində birinci 
kurs tələbəsi idi. Qəşəng, həm də ağıllı, tərbiyəli bir qız olan Aydanı bir 
ay olardı ki, çox nadir təsadüf edilən, qəribə bir xəstəlik üzürdü. Bu mərəz 
onu içəridən yeyir, heç bir ağrı-filan da vermirdi. Hərdənbir - üç gündə, 
dörd gündə bir dəfə halı pisləşir, huşunu itirirdi. Yazıq qız beləcə, göz 
görə-görə əriyib gedirdi. 
Xoşbəxtlikdən bu xəstəlik və onun müalicəsi barədə doktor 
Muradzadənin məlumatı vardı. O, müalicəni öz boynuna götürdü və söz 
verdi ki, qızı sağaldacaq. Onsuz da Bakıda heç bir həkim Aydanın 
 
 
4 
  
dərdinə əlac edə bilməyəcəkdi. Düzgün müalicə olmasa, iki-üç aydan 
sonra xəstəlik ölümlə nəticələnməli idi. 
Müalicə uğurla gedirdi və axıra qədər belə davam etdirilsə, qız sağalıb 
ayağa durmalı idi. Muradzadə onu xəstəxanaya qoymağı məsləhət 
görməmişdi. Müalicə evdə, anasının nəzarəti altında gedirdi. Muradzadə 
isə gündə bir dəfə Aydana baş çəkir və bu zaman lazım olan dərmanları 
da özü ilə gətirirdi... 
Doktor fikirdən ayrılaraq, dəstəyi götürdü və həyat yoldaşına zəng vurdu. 
- Çıxırsan? 
- Hə, gəl, işimi qurtarmışam. - Nelya xanım bildirdi. - Düşüb aşağıda 
gözləyirəm. 
- Gəlirəm! 
Muradzadə xalatını soyunub asılqandan asdı. Tibb bacısını da evə buraxıb 
həyətə çıxdı. Xəstəxananın qarşısında saxladığı gümüşü rəngli “Qaz-31”- 
ə oturub onu Nelya xanımın işlədiyi, o qədər də uzaqda olmayan 
poliklinikaya sürdü. Çatan kimi arvadını götürüb evə yola düşdü. 
- Venera yaman sevinəcək! - arxa oturacaqda əyləşmiş Nelya xanım 
dilləndi. - Yazıq uşaq bir ildən çoxdu bizimlə bir yana çıxmır. 
- Bizimlə demə! - Əri düzəliş verdi. - Ümumiyyətlə, heç yana çıxmır. 
Evdən məktəbə, məktəbdən evə! Belə olmaz! Bizim üzümüzü də ki, nə 
görürsə, axşamlar görür. Gərək bundan sonra onunla daha çox məşğul 
olaq. Bir də görəcəyik, məktəbi qurtardı, sonra da çıxıb gedəcək ərə. 
- Getsin də. - Nelya xanım güldü. - Məgər onda görə bilmə¬yəcəyik 
onu? 
- Evimizdə olanda nə görürük ki, yad evdə olanda nə görək?! 
Nelya xanım fikirli halda başını buladı. Əslində o, əri ilə razı idi. 
 
5 
  
Qızı ilə birgə keçirdikləri günlər nə vaxtsa bitəcəkdi və Venera hansısa 
bir evin gəlini olacaqdı. Ariflə onun körpəlik illərini gözünün qabağına 
gətirdi. 
- Vaxt, doğrudan da, necə sürətlə keçir, ay Əlisəttar?! Veneranı 
doğum evindən çıxardığımız gün yadındadı? 
- Hə... Elə bil dünən olub... - Muradzadə ah çəkdi. 
Daha heç biri danışmadı. Deyəsən, hər ikisi keçmiş xoşbəxt günləri 
xatırlayırdı. Beləcə gəlib evə çatdılar. 
Pillələri birinci qalxan Nelya xanım zəngin düyməsini basdı. Səsə gələn 
olmadı. O, təəccüblə ərinə baxıb, çantasından öz açarını çıxartdı. Ancaq 
buna ehtiyac yox idi. Qapı bağlanmamışdı və 
Muradzadə onu itələyən kimi açıldı. Hər ikisi narahat halda mənzilə daxil 
oldular. 
Qızın otağına girəndə onları acınacaqlı bir mənzərə qarşıladı. Venera 
stolun yanında, arxası üstə döşəməyə sərilmişdi. Bərəlmiş gözləri tavana 
zillənmiş, üzü qar kimi ağarmışdı. Atası yüyürüb əlini onun sifətinə 
toxundurdu. Dönüb, təsvir edilməsi qeyri-mümkün olan və normal 
insanın düşmənə də arzulamadığı bir ümidsizliklə arvadına baxdı: Qız 
çoxdan keçinmişdi... 
Ərinin çarəsiz baxışından hər şeyi başa düşən Nelya xanım əllərini var 
qüvvəsi ilə dizlərinə çırpıb, tükürpərdici bir nalə çəkdi. Elə bir nalə ki, 
ona öz ürəyi tab gətirə bilmədi və əvvəlcə dizləri, sonra isə bütün bədəni 
döşəməyə dəydi. 
Muradzadə onu birtəhər sürüyüb divana uzatdı və özünə gətirməyə 
çalışdı. Nəhayət, bədbəxt ana qalxıb divanda oturdu və dəli kimi ətrafa 
boylanmağa başladı. 
- Nə olub balama?.. 
 
6 
  
- Sakit ol... Özünü ələ al... - Bircə anda beli bükülmüş doktor titrəyən 
əlini arvadının çiyninə qoydu. - Sakit ol!.. 
- Nə olub balama?! 
Sual daha inadla təkrar olundu və əri cavab verməyə məcbur 
oldu. 
-Zəhərlənib... 
- Nədən zəhərlənib?.. - Nelya xanım nə soruşduğunu özü də bilmirdi. 
Stolun üstündə, içində azacıq çay qalmış stəkan, nəlbəki, qələm və bir 
vərəq var idi. Lakin başını itirmiş doktor bunları görən halda deyildi. 
- Bilmirəm... 
Muradzadə bunu dedi və həmin andaca gözü stolun üstündəki vərəqə 
sataşdı. Cəld yaxınlaşıb onu götürdü. Bu, şagird dəftərindən cırılmış bir 
vərəq idi. Doktor qızının dəsti-xəttini tanıdı və onun öz əli ilə yazmış 
olduğu son yazını səssiz oxumağa başladı. Vərəqdə yazılmışdı: 
“Əziz ata və ana! Bilirəm ki, siz məni bu hərəkətimə görə qınayacaqsınız. 
Ancaq mən özümü öldürməkdən başqa bir çarə görmürəm. Əgər bundan 
sonra əvvəlki kimi alnıaçıq yaşaya bilməyəcəmsə, əgər sizin və 
rəfiqələrimin üzünə baxa bilməyəcə¬yəmsə, yaşamağın heç bir mənası 
yoxdur. Qoy mənim ölümümə görə, məni yoldan çıxarıb tora salan, zorla 
namusumu ləkələyib məni bədbəxt edən Niyazi Məlikxanlı həm Allah, 
həm də qanun qarşısında 
cavab versin. O, alçaq, vicdansız və yırtıcı bir adamdır. Mən istəmirəm 
ki, mənim kimi başqa qızlar da bu maskalanmış, qorxunc insanın qurbanı 
olsunlar. O öz böyük vəzifəsindən və pulundan istifadə edib hələ çoxlarını 
bədbəxt edə bilər. 
 
 
 
 
7 
  
Ata! Ana! Mən sizi çox sevirəm! İnanın ki, istəməzdim sizə dərd verəm. 
Ancaq belə də yaşaya bilmərəm. Bağışlayın məni. Mənim üçün dərd 
çəkməyin. Özünüzü üzməyin! Əlvida! Sizin bədbəxt qızınız Venera”. 
Dəhşətdən bədəni qıc olmuş ata yavaş-yavaş divana çökdü. 
“Allah, bu nə işdi mənim başıma gəldi?! Bu nə faciədir?., nazir Məlikxanlı 
hara, mənim qızım hara?...” 
Arvadı dartıb məktubu onun əlindən aldı və sətirlərə sürətlə göz 
gəzdirməyə başladı. Məktubda yazılan hər bir söz güllə olub sinəsinə 
dəyir, hər sətir nizə kimi bədənini dəlib-deşirdi. Oxuyub qurtaran kimi 
ayağa qalxıb çığırmağa başladı: 
- Balamın ölümünə bais olanı parça-parça edəcəm! Lap kim olur olsun! 
Dişlərimlə didib-parçalayacam o biqeyrəti! 
Nelya xanım özünü meyitin üstünə atmaq istəyirdi ki, əri qalxıb ona mane 
oldu. Vərəqi alıb stolun üstünə qoydu və arvadını divanda oturmağa 
məcbur etdi. 
- Özünü ələ al! Sakit ol!.. Polisə zəng vurmaq lazımdır! 
- Həsənağaya zəng vur!.. - Divanda oturub çətinliklə nəfəs alan Nelya 
xanım ağır-ağır dilləndi. 
Polkovnik-leytenant Həsənağa Nurəhmədov Nelya xanımın qardaşı idi. 
Şəhər polisində işləyirdi. 
-Yaxşı, yaxşı, ona zəng vuraram... 
Muradzadə telefon aparatına yaxınlaşıb, əlləri əsə-əsə qaynına zəng vurdu 
və baş vermiş faciəni bildirdi. Sonra dəstəyi yerinə qoyub qızının 
soyumuş cəsədinə tərəf addımladı. Dizi üstə çöküb onun solmuş çöhrəsinə 
tamaşa etdi. Venera nazik yay paltarında idi. Çox sevdiyi bənövşəyi rəngli 
donunu geyinmişdi. Bu paltarın ona yaraşdığını doktor özü də dəfələrlə 
 
 
8 
  
demişdi. Əlini uzadıb donun bir qədər yuxarı sürüşmüş ətəyini aşağı 
çəkdi. Sonra titrəyən barmaqlarını qızın sifətində gəzdirdi. O, heç vaxt, 
heç kəsin meyitinə belə dəhşətlə baxmamışdı. Dəhşətlə, həm də 
məhəbbətlə... Belə də olmalı idi. Axı bu onun öz doğma balasının, canının 
bir hissəsinin, ciyərparasının meyiti idi... 
Gözlərini qapamaq istədisə də alınmadı. Ətrafına boylanıb qızın üzünü 
örtmək üçün nə isə axtardı. Ancaq tez də fikrindən daşındı. Heç ayağa 
qalxmağa heyi də qalmamışdı. Veneranın soyumuş 
əlindən tutub titrək səslə danışmağa başladı: 
- Bu niyə belə oldu, ay qızım? Sən niyə belə etdin? İndi gəlib səni 
aparacaqlar... Səni bir də görə bilməyəcəm. 
Nelya xanım divana sərilib qalmışdı. Ağır-ağır nəfəs alırdı. Muradzadə 
ona ötəri nəzər salıb, yenə qızına baxdı. 
Həmişə özünü qürurlu aparan, işlədiyi xəstəxanada və həm də bütün 
tanışlar dairəsində həmişə özünə hörmət görmüş və hamıdan hörmət 
gözləyən doktor heç vaxt inana bilməzdi ki, nə vaxtsa, onu bax beləcə 
qaldırıb yerə çırpacaqlar. Yerə çırpmaq azmış kimi, hələ üstəlik, 
tapdalayacaqlar. Palçığa basıb, üstünə də zir-zibil tökəcəklər... 
- Bu niyə belə oldu, ay qızım? - deyə bir də təkrar etdi və nə qədər 
çalışsa da özünü saxlaya bilməyib ağlamağa başladı. 
Nelya xanım içində nəyinsə qırıldığını hiss edirdi və ayağa qalxmaq üçün 
özündə güc tapa bilmirdi. Dağ boyda qüruru olan ərinin uşaq kimi 
ağlaması onsuz da alışıb-yanan ürəyinə bir az da od qoydu. Göz yaşları 
bulaq kimi qaynayıb gözlərindən tökülməyə başladı. 
-Anan ölsün, ay bala, anan ölsün! 
Gücsüz əllərini dizlərinə vurub, bu saat Moskvada hər şeydən xəbərsiz 
olan oğlunu harayladı: 
 
9 
  
- Haradasan, ay Arif?! Bacın ölüb, xəbərin yoxdur. Biqeyrətlər, 
namussuzlar öldürüb bacını. Bədbəxt eləyiblər bacını əclaflar! Anan 
ölsün, ay Arif! Gəl, ay Arif! 
Mənzilin qapısı açıldı və polis formasında olan Həsənağa Nurəhmədov 
içəri girdi. Onun ardınca bir polis leytenantı da otağa daxil oldu. Nelya 
xanım qardaşını görüb bir də nalə çəkdi: 
- Evim yıxılıb, ay qardaş, evim yıxılıb! 
Nurəhmədov bacısını sakitləşdirib meyitə yaxınlaşdı. Əyilib diqqətlə 
onun üzünə baxdı. Sonra dərdli-dərdli başını bulayıb ayağa qalxdı. Stolun 
üstündəki çay stəkanına əl vurmadan iylədi. Deyəsən bir şey anlamayıb 
otağa boylandı və nəhayət, üzünü doktora tutdu: 
- Niyə belə etmiş olar ki? 
Muradzadə heç nə demədən qızının yazıb qoyduğu məktubu qaynına 
uzatdı. Məktubu alıb oxuyan Nurəhmədov hiddət və təlaş dolu nəzərlərlə 
əvvəlcə kənarda sakit dayanmış leytenanta, sonra isə bacısının ərinə baxıb 
pıçıltı ilə soruşdu: 
- Bunun onunla nə əlaqəsi varmış ki?! 
- Bilmirəm... - karıxmış doktor yumruqlarını düyünlədi. - Heç nə 
bilmirəm. Ancaq bu işi cəzasız buraxmayacam, Həsənağa, hər şeyimi 
qoyacam bu işin yolunda! O alçaq cəzasına çatmalıdır! 
- Sənə qurban olum, Həsənağa, - Nelya xanım səsini ucaltdı, - onu 
tutub mənə verin, mən onu öz əllərimlə boğmaq istəyirəm. Əgər qanun 
varsa, qoymayın o cəzasız qalsın! Əgər gücünüz çatmayacaqsa, mənə de, 
özüm gedim birbaş prezidentin qəbuluna! 
- Sakit ol, Nelya, o, cəzasını alacaq... - Nurəhmədov əlindəki vərəqi 
qatlayıb cibinə qoydu. 
 
 
 
10 
  
O, bacısına təskinlik versə də, öz dediyinə bir o qədər də əmin deyildi. 
Məlikxanlının nazir kimi necə bir nüfuz sahibi olduğunu yaxşı bilirdi. 
Bilirdi ki, onun adını belə işdə hallandırmaq heç kəsə xeyir gətirməz. İş 
gərək lap yuxarılara düzgün və vaxtında çatdırıla ki, Məlikxanlı 
cəzalandırıla. Ancaq çatdırmaq mümkün olacaqdımı?.. 
Polis leytenantı söhbətin kimdən getdiyini bilmədiyi üçün təəccüblə 
baxırdı. 
Nurəhmədov harasa zəng vurub hadisə haqqında üstüörtülü məlumat 
verdi. Bu zaman Məlikxanlının adını çəkmədi. Sonra dəstəyi yerinə qoyub 
leytenanta tərəf döndü: 
- Prokurorluqdan gəlməlidirlər. Gözləyək! 
- Həsənağa, - Muradzadə qaynına yanaşdı. - Qoymazsan meyiti 
aparsınlar. Aparıb yaracaqlar... - yaylıqla gözlərinin yaşını sildi. - onsuz 
da aydın görünür ki, zəhər içib. 
- Sən nə danışırsan? - qaynı təəccübləndi. - Mütləq aparılmalıdır! Bu 
məsələ çox böyüyəcək. Söhbət prezidentə qədər gedib çıxacaq! İstəyirsən, 
sonra meyiti qəbirdən çıxarsınlar? 
- Onda bəlkə... - doktor səsini bir az da alçaltdı. - Heç məktubu 
göstərməyək. Sonra özümüz intiqamımızı alarıq. Rüsvay olmayaq 
deyirəm... 
Nurəhmədov başını buladı: 
- Daha gecdir, heç nə gizli qalmayacaq. Sonra başın daha çox ağrıya 
bilər. Bir də ki, məsələ açıqlanmasa, sən ona heç nə edə bilməzsən. - bir 
qədər ara verib, nə düşündüsə, əlavə etdi: - Ancaq məsləhət görürəm ki, 
hələlik onun adını heç yanda çəkməyin! 
 
 
 
 
 
11 
  
Doktor daha deməyə heç bir söz tapmayıb susdu və kənara çəkildi. O, elə 
bir vəziyyətdə idi ki, işin nə dərəcədə ciddi olduğunu hələ tam anlaya 
bilmirdi. 
Nurəhmədov bacısının ərinə baxıb gizlicə ah çəkdi. Bacısından da çox ona 
yazığı gəlirdi. O boyda kişi elə bil kiçilib gərəksiz bir adam olmuşdu. 
- Darıxma! - ona təskinlik verməyi özünə borc bildi. - Səbirli ol! Öləni 
geri qaytarmaq mümkün deyil. Ancaq bu məsələ ilə özüm də məşğul 
olacam. Bacardığım qədər çalışacam ki, o adam ifşa olunsun. 
O, təkcə sənə sataşmayıb, elə mənim də qeyrətimə toxunub. 
- Nelya xanım yad adamın yanında özünü ləyaqətli aparmağa 
çalışırdı. Qızının meyitini ürəyi istədiyi kimi qucaqlamağa, doyunca ağı 
deyib, oxşamağa imkanı yox idi. Balasının görünməz ruhu indi, yəqin ki, 
göylərdə idi. Cansız bədəni isə onların ixtiyarında deyildi. 
Onu aparacaqdılar, kəsib-tökəcəkdilər. Etiraz etməyə isə ixtiyarı yox idi 
ananın! 
- Anan ölsün, ay bala! - Nelya xanım yenə göz yaşlarını axıtmağa 
başladı. 
Polis leytenantına elə gəlirdi ki, ana artıq bir qədər sakitləşib və zaman 
keçdikcə daha da sakitləşəcək. Hər şey tədriclə unudulmağa başlayacaq. 
Ancaq qətiyyən belə deyildi. Ana sakitləşəcəkdi, başını qatmaq üçün işə 
də gedəcəkdi. Nə vaxtsa yasdan çıxıb şənliklərdə də iştirak edəcəkdi. 
Lakin... Beş gün sonra, bir ay sonra, hətta beş-on il sonra elə bir an, elə 
bir xatirə yada düşəcəkdi ki, Nelya xanım indikindən də yanıqlı, 
indikindən də acı göz yaşları tökəcəkdi... 
Mənzilin zəngi çalındı. Polis leytenantı qapını açanda rayon prokuroru 
özü başda olmaqla, bir qrup adam içəri daxil oldu. Prokuror otaqdakılara 
 
 
 
12 
  
başı ilə salam verib, vəziyyətlə tanış oldu. Fotoqrafa meyitin və stolun 
şəklini çəkdirdi. Stəkanda qalan çayı ağzı kip 
bağlanan kiçik qaba töküb götürdülər. Stəkanın özünü və qələmi isə 
dəsmalla götürüb bükdülər. Bu əşyaları blomlayıb portfelə qoydular. 
Bu zaman qonşulardan çağırdıqları iki hal şahidi də otaqda idi. 
Bütün bu işləri görüb qurtarandan sonra prokuror Nurəhmədova üz tutdu: 
- İntihar olmağına elə bir şübhəm yoxdur. Ancaq stolun üstündən 
götürdüyümüz qələm, yəqin ki, yazı yazmaq üçündür, çay qarışdırmaq 
üçün yox! Bəlkə siz buradan nəsə bir məktub da tapmısınız? 
Nurəhmədov bir qədər tərəddüd edib, intihar etmiş bacısı qızının yazdığı 
məktubu cibindən çıxartdı və prokurora uzatdı: 
- Bu məktub stolun üstündən tapılıb... 
Prokuror məktubu alıb şübhəli nəzərlə Nurəhmədova baxdı: 
- Bəs niyə bunu əvvəldən göstərmədiniz? 
- Oxuyun, özünüz başa düşərsiniz! - Nurəhmədov əsəbi cavab verdi. 
Prokuror bir söz deməyib məktubu səssiz oxumağa başladı. Məlikxanlının 
adına rast gələndə narahat halda başını qaldırıb ətrafdakılara nəzər saldı. 
Sonra məktubu oxuyub sona çatdırdı. Bundan sonra heç kəsə bir söz 
demədən onu zərfə qoyub möhürlədi. Bir qədər fikirləşib astadan dilləndi: 
- Bu işlə respublika prokurorluğu özü məşğul olacaq. Meyiti 
ekspertizaya götürün! Mən də təcili olaraq yuxarı məlumat verməliyəm. 
Onlar valideynləri heç bir sorğu-suala tutmadan meyiti də götürüb 
mənzildən çıxdılar. Blokun qarşısına yığılmış adamların qəmgin baxışları 
altında meyiti təcili yardım maşınına qoyub yola düşdülər. 
 
 
 
 
13 
  
Nurəhmədov bacısını və onun ərini mənzildən çıxmağa qoymadı. Nelya 
xanımın halı yaman pisləşmişdi. Qardaşı onun özünə gəlməyini gözləyib, 
mənzildən çıxanda bir də təskinlik verdi: 
- Dözümlü olun! İmkan tapsam, gecə gələcəm! 
Doktor Muradzadə gəlib arvadının yanında - divanda oturdu. Dərdin 
ağırlığı onları divana elə sıxırdı ki, bir də qalxmalarına ümidləri 
qalmamışdı. Ümidsizlik zülməti onları bürüyüb öz qoynuna almağa, 
həyatdan uzaqlaşdırmağa çalışırdı. 
Lakin belə vaxtlarda adamı ölməyə qoymurlar. Qalxmağa, yaşamağa, 
danışmağa məcbur edirlər: Qonşular, eşidib-bilən qohumlar mənzilə 
doluşurdular... 
 
 
 
II Fəsil 
Məlikxanlının gözlədiyi adam 
Gecə idi. Doktor Muradzadənin ailəsinə rüsvayçı faciə gətirmiş həmin 
yay günü özünün axırıncı dəqiqələrini yaşayırdı. Saat əqrəblərinin 12-nin 
üstündə qovuşmağına lap az qalmışdı. 
Bakı kəndlərinin birində, dəniz kənarında yerləşən, uca hasarlı mülkdə 
sakitlik hökm sürürdü. Üçmərtəbəli, yaraşıqlı imarətin divarlarına 
vurulmuş lampalar evə əsrarəngiz görkəm verməklə bərabər, bütün həyətə 
işıq saçırdı. 
Niyazi Məlikxanlı həyətdəki mərmər hovuzun yanında qoyulmuş stolun 
arxasında oturub dərin düşüncələrə dalmışdı. Həyətdə ondan və Asəfdən 
başqa heç kəs görünmürdü. Malikanənin gözətçisi olan yaşlı kişi həyətin 
bir küncündəki daxmasına çəkilmişdi. Gülafət xanım evin birinci 
 
 
14 
  
mərtəbəsindəki mətbəxdə, deyəsən, çay süfrəsi üçün hazırlıq görürdü. 
Asəf isə darvazaya yaxın saxladığı «BMW» markalı minik maşınının 
yanında dayanmışdı. O, Məlikxanlının şəxsi sürücüsü olmaqla yanaşı, 
həm də cangüdən vəzifəsini yerinə yetirirdi. 
İri və yaraşıqlı bir ov iti stoldan bir qədər kənarda uzanmışdı. Bu - 
Məlikxanlının sevimli iti Qaplan idi. O, çənəsini quma söykəyib 
qəmgin baxışlarla sahibinə göz qoyurdu. Başqa vaxt olsaydı, durub yanına 
gələr, ayaqlarına şırmanardı. Ancaq indi, sanki sahibinin çox vacib məsələ 
barədə düşündüyünü başa düşür və onu narahat etmək istəmirdi. 
Məlikxanlı, doğrudan da özünü çox çıxılmaz bir vəziyyətdə hiss edirdi. 
O, baş vermiş intihar hadisəsi barədə hələ saat 9-da xəbər tutmuşdu. 
Respublika prokurorluğundan yaxın bir adamı zəng vurub onu hadisənin 
bütün təfərrüatı ilə tanış etmişdi. Həmin telefon zəngindən sonra 
narahatlıqdan özünə yer tapa bilməmiş, xeyli həyəcan keçirmişdi. 
Düşünüb bir qərara gələ bilmədiyi üçün, çoxdan tərgitməyinə 
baxmayaraq, yenidən siqareti siqaretə calamışdı. 
Nəhayət, qəti qərara gələrək, arvadını da götürüb dənizkənarı 
malikanəsinə gəlmişdi. Təcili kömək gözlədiyi iki vacib şəxsə gizlin 
xəbər göndərib onlarla elə buradaca, saat 12-yə görüş təyin etmişdi. Həyat 
yoldaşına isə, hələlik, bu barədə heç nə deməmişdi. 
Gülafət xanım onun ikinci arvadı idi. Birinci arvadı dörd il bundan əvvəl 
xərçəng xəstəliyindən dünyasını dəyişmişdi. Ondan Zakir adlı bir oğlu da 
var idi. Zakiri icra hakimiyyəti sistemində işə düzəltmiş, evləndirib, təzə 
ev almış və oraya köçürtmüşdü. Arvadının ölümündən iki il sonra uşaq 
həkimi işləyən otuz yaşlı Gülafətlə evlənmişdi. 
Gülafət xanım tibb institutuna gec qəbul olunmuş, bütün fikrini oxumağa 
verdiyi üçün ailə qurmaq haqqında düşünməmişdi. Çox elçiləri geri 
qaytarmış, çox təklifləri rədd etmişdi. Özündən yaşca böyük, yeganə 
 
15 
  
bacısı ərə gedəndən və universitetdə müəllim işləyən atası vaxtsız vəfat 
etdikdən sonra anası ilə tək qalmışdı. Məktəbi qurtarıb poliklinikada 
işləməyə başlayandan sonra ona, demək olar ki, evlənmək təklifi 
edilməmişdi. Bu heç də o demək deyildi ki, onda cəlbedici bir şey 
görmürdülər. Əksinə, Gülafət xanım çox gözəl, hətta eyibsiz bir qadın idi. 
Qara saçları, uzun, nazik qaşları, üzündə olan bir neçə qara xalları, 
utancaq ala gözləri simasına təsvirəgəlməz yaraşıq verirdi. Çox vaxt bir 
topa saç alnından sürüşüb gözünün üstünə düşürdü ki, bu da onun 
gözəlliyini bir az da ürəkaçan edirdi. Ancaq onu daha çox cazibədar edən 
dodaqları idi. Üstündən utancaq təbəssümü əskik olmayan dodaqları bu 
qadını, baxanların nəzərində çox şirin, təmiz və nədənsə əlçatmaz 
göstərirdi. Bəlkə elə buna görə də bir çoxları, istəsələr də ona 
yaxınlaşmağa cəsarət etməmiş, özlərini ona layiq bilməmişdilər. 
Onu, nəhayət, bir il əvvəl, hansısa toyda, Məlikxanlının indi köçüb əri ilə 
Türkiyəyə getmiş bacısı görüb bəyənmiş və onların arasında vasitəçilik 
etmişdi. 
Gülafət xanım mavi rəngli xalatda, əlində çaydan həyətə düşüb ərinə 
yaxınlaşdı: 
- Çay içirsən? 
Məlikxanlı üzücü fikirdən ayrıldı: 
- Hə... içirəm! 
- Nə olub? - Gülafət xanım qayğıkeşliklə soruşdu. 
- Heç nə... 
- Yox, elə bil narahatsan?! - qadının səsində bütün dərdləri unutdura 
bilən bir şirinlik var idi. 
Məlikxanlı başını qaldırıb gənc arvadının gözlərinə baxdı. Bu utancaq 
gözlərin lap dərinliyində şıltaq qığılcımlar oynaşırdı ki, həmin qığılcımlar 
 
16 
  
az qalırdı onu dəli eləsin. O, bir daha başa düşdü ki, xoşbəxtdir! Düşdüyü 
bu çıxılmaz vəziyyətə baxmayaraq, yenə xoşbəxtdir. Xoşbəxtdir, ona görə 
ki, belə bir arvadı var! 
«Verdiyin bu xoşbəxtliyi mənə çox görmə, ay Allah! Məni düşdüyüm bu 
rüsvayçılıqdan xilas elə! İmkan vermə ki, Gülafət bundan xəbər tutsun!» 
- deyə ürəyində Allaha yalvaran Məlikxanlı: 
- Nə danışırsan, Gülya? Sən yanımda olandan sonra heç bir 
narahatlığım ola bilməz! - dedi. 
- Doğrudan, nə olub? - arvadı inadla soruşdu. - Qonaqların kim 
olacaq? 
- Heç! - Məlikxanlı onu azdırmağa çalışdı. - İşlə əlaqədar söhbətim var. 
Ruslandı, bir də bir nəfər başqa adam... 
Gülafət xanım daha bir söz deməyib stəkana çay süzdü və dönüb evə 
getdi. Əri onun arxasınca elə baxırdı ki, sanki onu birinci dəfə görürdü. 
Bu qadının, doğrudan da gözəl bədən quruluşu var idi. Geydiyi xalat onun 
gözəlliyini bir az da artırırdı. O, ətli-əndamlı, yeriyəndə dingildəyən 
qadınlardan da deyildi. Sadə, azacıq naz qatılmış yerişi, normal boy- 
buxunu var idi. Naməhrəmlər üçün yasaq olan hər yeri gizlətmiş xalat, 
beldən bir az aşağı iki yerdən enli sahələrlə qabarmışdı. Sahibi hərəkət 
etdikcə, bu qabaran sahələr bir- birinə naz edirmiş kimi oynaşır, yavaş- 
yavaş yuxarı-aşağı gedib- gəlirdilər. 
Məlikxanlı dərindən ah çəkib, çayı içməyə başladı və içib qurtaran kimi 
bir siqaret yandırdı. Bu saat onun gözünə heç nə görünmürdü. Bircə bu 
dolaşıq işdən çıxa bilsəydi!.. Hörməti, nüfuzu, vəzifəsi, azadlığı, hətta 
həyatı təhlükə altında idi. Azərbaycanlılar namus intiqamını çox vaxt 
qanuna etibar etmirlər. Hər şey ola bilərdi. 
 
 
 
 
17 
  
Gözucu Asəfə baxdı. Hündürboy, qolsuz köynəyindən qüvvətli əzələləri 
aydın görünən gənc sürücü yenə maşının yanında 
dayanmışdı. Ona etibar etmək olardı. Sadiq, həm də zirək oğlan idi. Altı 
il yapon güləşi ilə məşğul olmuşdu. Həm də, şübhəsiz ki, silahlı idi. 
O, Asəfin xətrini çox istəyirdi. Demək olar ki, Zakirdən ayırmırdı onu. 
Bilirdi ki, Asəfdə onun yolunda, lazım gələrsə, ölümə gedə bilər. 
Oturuşunu-duruşunu, tərbiyəsini də çox bəyənirdi onun. Ümumiyyətlə, 
hər şeyin yerini bilən oğlan idi Asəf. Gülafət xanımla danışanda elə 
danışırdı ki, elə bil üçüncü sinif şagirdi müəlliməsi ilə danışır. Elə Asəfin 
həyat yoldaşı Aybəniz də qanacaqlı gəlin idi. 
Məlikxanlı Asəf üçün şəhərdə üçotaqlı mənzil almış, öz malikanəsindən 
bir qədər uzaqda ikimərtəbəli bağ evi tikdirmişdi. Özünü də instituta 
düzəltdirmişdi. Bu il üçüncü kursu bitirirdi. Məlik- xanlını gəzdirdiyi 
«BMW» də Asəfin öz adına idi. Əlbəttə, bu işlərin hamısını o, Ruslanın 
vasitəsilə gördürmüşdü. Özü belə işlərə baş qoşan deyildi. 
Küçədən gələn xəfif maşın səsi Məlikxanlını fikirdən ayırıb darvazaya 
baxmağa məcbur etdi. Sanki hər şey, hətta bütün həyatı gözlədiyi 
adamlardan asılı idi. Yalnız həmin iki adam ona doğru yol göstərə bilər, 
onu batdığı dərin quyudan dartıb çıxara bilərdi. 
Kəsik siqnal səsini eşidən Asəf cəld irəli atılıb darvazanı açdı. 
Boz rəngli bir «Nissan» həyətə daxil oldu. Asəf yenidən darvazanı 
bağladı. Maşından orta boylu, qıvraq, çopur sifəti təmiz qırxılmış bir kişi 
düşdü. Başını da az qala təmiz qırxdırmış, olduqca qısa saç saxlamışdı. 
Qırxa yaxın yaşı olardı. İri burnu, bir qədər irəli çıxmış çənəsi sifətini 
zəhmli və qətiyyətli göstərirdi. Geydiyi açıq mixəyi rəngli köynəyin 
üstündən tünd mixəyi qalstuk taxmışdı. Qalstuka keçirilmiş qızıl sancaq 
və barmağına taxdığı iri qızıl üzük həyətə düşən gur işıqda parıldayırdı. 
 
 
 
18 
  
Bu adam Məlikxanlının ən etibarlı sirdaşı, hüquqşünas Ruslan Dadaşov 
idi. 
Məlikxanlı zavodda direktor işləyəndə Ruslan onun işçisi olmuşdu. Elə o 
vaxtdan möhkəm sədaqətinə və qeyri-adi rəhbərlik bacarığına görə 
Məlikxanlının diqqətini cəlb etmiş, on il yaş fərqləri olmasına 
baxmayaraq, aralarında dostluq münasibəti yaranmışdı. 
Sonralar Məlikxanlını daha yüksək pillələrə irəli çəkməyə başladılar. 
Ruslanı öz yanına hər hansı vəzifəyə aparmaq istəsə də, Ruslan 
razılaşmadı və zavoddan çıxıb, bizneslə məşğul olmağa başladı. İndi 
özünün neçə kafesi, restoranı, supermarketi, şadlıq sarayı var idi. Bu ilki 
deputat seçkilərində öz namizədliyini verməyə hazırlaşırdı. 
Qazandığı müvəffəqiyyətlərdə Məlikxanlının əvəzsiz köməyi 
olmuşdu. O da öz növbəsində, hüquqi məsələlərdə dostuna kömək edir, 
onun şəxsi müəssisələrində işlərin gedişinə birbaşa rəhbərlik edirdi. Bu 
irili-xırdalı müəssisələrin isə çox uzun bir siyahısı vardı ki, bir ucu gedib 
ucqar kənd rayonlarına çıxırdı. Əlbəttə, hamısı ayrı-ayrı adamların adına 
sənədləşdirilmişdi. 
Ruslan Dadaşov bütün bu obyektlərə çox ustalıqla nəzarət edirdi. Onu 
aldatmaq qətiyyən mümkün deyildi və bu heç kəsin ağlına da gələ 
bilməzdi. Əgər Ruslan olmasaydı, onun kimi bacarıqlı və sadiq adamı 
olmadığı üçün, Məlikxanlı öz obyektlərinə özü nəzarət etməli olacaqdı. 
Onda isə onun sahibkarlıq fəaliyyəti ilə məşğul olması sin¬kimi 
qalmayacaq, haqqında söz-söhbət yaranacaqdı. Ya da ki, obyektləri 
hansısa bacarıqsız adama tapşıracaqdı ki, bu da onların gec-tez 
dağılmağına səbəb olacaqdı. Ruslan isə obyektləri çox gözəl idarə edirdi 
və ildən-ilə artan gəlir, bir manatına da xəyanət edilmədən Məlikxanlıya 
çatdırılırdı. Bir sözlə, Ruslan Dadaşov Məlikxanlının Gülafət xanımdan 
və Zakirdən sonra ən yaxın, ən etibarlı adamı idi. 
 
 
19 
  
Həmişə iri dodaqlarını gəmirirdi. Baxana elə gəlirdi ki, saqqız çeynəyir. 
İti gözlərindən heç nə yayınmırdı. Xüsusilə də gözəl qadınlar. Bu işdə 
onun böyük təcrübəsi var idi. Ancaq özü indiyə qədər subay gəzirdi. 
Bütün işləri yoluna qoyana qədər evlənməyə 
ehtiyac duymurdu. 
Ruslan Dadaşov əlini qaldırıb salmaqla, kənardan Asəfə salam verib stola 
yaxınlaşdı. Məlikxanlı ilə əl tutub iki boş stuldan birində oturdu. 
- Xeyir ola, Niyazi müəllim? - deyə soruşdu. 
- Xeyir deyil, Ruslan! - ev sahibi kədərlə dilləndi. 
- Nə olub axı? - Ruslan təəccübləndi. 
Məlikxanlı məsələni bildiyi kimi dostuna anlatdı. Nə qədər sakit danışsa 
da, özündən asılı olmayaraq, sözünü çox əsəbi halda yekunlaşdırdı: 
- Hansısa fahişə, cəhənnəmə gedən özünə yoldaş axtardığı kimi, məni 
də öz arxasınca aparmaq istəyir! 
Ruslan ona diqqətlə qulaq asıb başını buladı: 
- Bu nə pis oldu?! Siz o qızı tanıyırsınız? 
- Yox, tanımıram! - Məlikxanlı başını yelləyib cavab verdi. - Atasını 
da elə-belə!.. Adını eşitmişəm... Sən ki, mənə inanırsan?! 
- Əlbəttə inanıram! Lap özüm qədər inanıram. Ancaq... bu necə ola 
bilər axı? Sizə qarşı belə şantaj hazırlamaq kimə lazımdır? 
- Mən də baş aça bilmirəm... - Məlikxanlı çənəsini sığallayıb dalğın 
halda cavab verdi. - Əgər bu plan mənim vəzifədən getməyim 
üçün qurulubsa... deməli, kimsə özünü mənim yerimə real namizəd hesab 
edir. Ancaq mən belə bir adam görmürəm axı?! 
- Bəs birinci müavininiz? - Ruslan mənalı tərzdə qeyd etdi. 
 
20 
  
- Cahangirov? Yox, o belə çirkin işə baş qoşa bilməz. Həm də, onu 
mənim yerimə təyin etməzlər... Kimdirsə, başqa adamdır bu işi təşkil 
edən... Elə adam ki, dediyim kimi, özünü real namizəd hesab edir, - bir 
qədər susub birdən səsini qaldırdı. - Ancaq bunu araşdırmaq sonranın 
işidir. İndi ortalıqda bir qızın meyiti var, bir də bir məktub! İndi bu 
məktubda yazılanların böhtan olduğunu sübut etmək və mənim adımı 
təmizə çıxarmaq lazımdır. Mənə ən müəmmalı və ən dəhşətli görünən 
odur ki, bu it balası məni tanımadığı halda adıma böhtan yazıb və üstəlik 
də özünə qəsd edib! 
- Bəs indi nə etmək istəyirsiniz? - Ruslan soruşdu və bir an düşünüb 
fikrini bildirdi: - Bəlkə qızın valideynlərini ələ alaq, ya prokurorluğa yol 
tapıb işi bağladaq? Axı bir əxlaqsızın məktubu sizin boyda adamı 
ləkələmək üçün əsas ola bilməz?! 
- Nə danışırsan?! - Məlikxanlı əlini yellədi. - Mənim üzərimdə azacıq 
da olsa şübhəli bir şey qalsa, ən azı vəzifəmi itirməliyəm. Sübuta yetirmək 
lazımdır ki, bu məktubda yazılanlar böhtandır, vəssalam! Başqa yolumuz 
yoxdur! 
- Əgər o qızın bakirəliyi pozulubsa, - Ruslan əli ilə alnını ovuşdurub 
dalğın halda dilləndi, - məktubda yazılanların böhtan olduğunu sübut 
etmək mümkün olmayacaq. Onsuz da indi əksəriyyət adamlar cinsi 
əlaqəyə girəndə qoruyucudan istifadə edirlər. Qız ölüb! Bir də 
dirilməyəcək ki, sözlərini geri götürsün. Məktub isə göz qabağındadır! 
Məlikxanlı hüquqşünas dostuna qulaq asıb fikrə getdisə də heç nə demədi. 
Araya bir qədər gərgin sükut çökdü. Sonra ev sahibi gözlədiyi ikinci 
qonağın adını çəkib, onun haqqında qısa məlumat verdi: 
-Asəfi yanına göndərib, bura dəvət etmişəm. Ancaq nədənsə, gəlib 
çıxmayır... 
Ruslan Dadaşov başını yırğaladı: 
 
21 
  
- Onun haqqında eşitmişəm. Deyilənə görə çox hiyləgər və tərs 
adamdır. Özünüz bilərsiniz, amma mən onun bu işə qoşulmasını məsləhət 
görməzdim. O bu işə baş qoşdumu, hər şeyi qurdalayacaq. Hətta sizin 
özünüzü tələyə sala bilər. Bir də ki, o, xəfiyyədir. Sizə isə bu saat xəfiyyə 
yox, vəkil lazımdır. 
- Düz demirsən, - Məlikxanlı etiraz etdi. - Mən bu saat elə bir dolaşıq 
işə düşmüşəm ki, mənə vəkildən də əvvəl onun kimi, necə ki 
deyirsən, hiyləgər və tərs xəfiyyə lazımdır! 
- Axı o bu məsələdə neyləyə bilər? Prokurorluqda işi hansı 
müstəntiqə tapşıracaqlarsa, bizə o lazımdır. İşi düzgün araşdırıb, sizi 
təmizə çıxarsın. Ya da, hörmət edək, işi lazımi səmtə yönəltsin. Bir də ki, 
mən vəkillə danışaram! 
Məlikxanlı istehzalı nəzərlə ona baxdı: 
- Elə danışırsan, elə bil adi bir adam adi bir oğurluq üstündə ilişib. 
İşin kimə tapşırılacağını soruşursansa, qəribə də olsa, bu artıq məlumdur. 
Ramin Əlibəyli götürüb işi! Yəqin onun barəsində eşi¬dərsən. Görürsən 
də, necə operativ işləyirlər?! Get indi «hörmətini» elə görüm necə 
eləyirsən?! Onu da deyim ki, o, özbaşına olmayacaq. Bu işdən prezident 
özü xəbərdar deyilsə də, sabah hökmən xəbərdar olacaq. Yaxşı ki, indi 
rəsmi səfərdədir. Qayıdan kimi iş nəzarətə götürüləcək. Biz 
təxirəsalınmaz və düzgün addımlar atmasaq, mən batdım. - Məlikxanlı 
sözünə ara verib darvazaya tərəf baxdı. Onun nə qədər daxili həyəcan 
keçirdiyini Ruslan açıq-aydın duyurdu. - Ona görə də onu bu işə cəlb 
etmək istəyirəm. Nə qədər istəsə verəcəm. Təki bu işi boynuna götürsün 
və məni bu biabırçılıqdan xilas etsin. Mən tək özümü fikirləşmirəm, bu 
ləkə üstümdə qalsa, Zakir də ömrü boyu başıaşağı olacaq!.. 
Məlikxanlının səsi titrədi. Həyəcanını gizlətmək üçün bir siqaret yandırıb 
çəkməyə başladı. 
 
22 
  
- Heç inanmıram ki, o bu işə baş qoşsun. - Ruslan da cibindən siqaret 
çıxarıb yandırdı. - Ancaq sizinlə o barədə tam şərikəm ki, biz vaxt 
itirmədən fəaliyyətə başlamalıyıq. Şəxsən mən, lazım olsa, canımı bu 
yolda qoyacam! Təki təmiz adınıza xələl gəlməsin. Sizin nüfuzdan 
düşməyiniz, mənim də heçə dönməyim deməkdir! 
- Çox sağ ol! - Məlikxanlı əlini onun çiyninə qoydu. - Elə mən də 
güvəndiyim üçün bu dar gündə buraya səni çağırmışam. 
- Qulluğunuzda həmişə hazıram!.. 
Ruslan Dadaşov bunu deyib başını aşağı dikdi. Məlikxanlı yenə də 
narahat halda darvazaya tərəf boylandı: 
- Mən onu saat 12-yə dəvət etmişdim. 
- İndi isə birin yarısıdır. - Ruslan qolundakı qızıl saatı göstərdi. - O, 
yəqin ki, gələsi olmadı... 
Bu zaman yenə darvazanın önündə maşın səsi eşidildi. Hazır dayanmış 
Asəf irəli yeriyib darvazanı açdı. Qara rəngli bir «Mersedes» ağır-ağır 
həyətə daxil oldu. Arxa oturacaqda əyləşmiş sadə görkəmli, qara saçları 
səliqə ilə yana daranmış, qırx yaşlarında bir kişi qapını açıb maşından 
düşdü. Əyninə boz rəngli yüngül 
kostyum geymiş bu adam istefada olan polis polkovniki, cinayət- axtarış 
eksperti Qanbay Qasımlı idi. 
III Fəsil 
Gizli söhbət 
Qaplan ayağa qalxıb bir neçə addım qabağa gəldi. Əwəlcə yad qonağa, 
sonra isə öz sahibinə nəzər saldı. Daha sonra bir daha polkovniki sınayıcı 
nəzərlərlə süzüb yerinə qayıtdı. 
 
 
 
 
23 
  
Sükan arxasında oturmuş gənc, nədənsə, maşından düşmədi. Qara, 
qısaqol köynək, cins şalvar geyinmiş bu adam Qasımlının pərəstişkarı və 
dostu, əməliyyat-axtarış polisi, kapitan Mahir Talıbov idi. O bu gün öz 
şəxsi maşınında, sadəcə olaraq, çox sevdiyi polkovnikin sürücüsü rolunu 
ifa edirdi. 
Qasımlı stola yaxınlaşanda, ev sahibi qalxıb onunla mehriban görüşdü və 
onun üçün qoyulmuş stulda əyləşməyini xahiş etdi. Qonaq əyləşən kimi, 
Məlikxanlı sadə görkəmli, ancaq son dərəcə ağıllı və kəskin baxışları olan 
bu adamı diqqətlə gözdən keçirtdi: «Deməli, həmin məşhur xəfiyyə bu 
imiş...». O, xəfiyyəni bu cür təsəvvür etmirdi. Odur ki, gözlərinə inana 
bilmirdi. Dəqiqləşdirmək üçün: 
- Polkovnik Qasımlısınız. Elə deyilmi? - deyə soruşdu. 
- Bəli... - Xəfiyyə ani bir baxışla onu və tanımadığı ikinci qonağı 
gözdən keçirtdi. - Mənə dedilər ki, sizə lazımam. 
- Sizi bir qədər yaşlı təsəvvür edirdim. - ev sahibi təəccübünü 
gizlətmədi. 
- Nədənsə, hamı belə düşünür... 
- Çox sağ olun ki, gəldiniz! Doğrusu, ümidimi üzmüşdüm. - 
Məlikxanlı bunu deyib əli ilə Ruslanı göstərdi: - Əvvəlcə, icazə verin, sizi 
Ruslan müəllim ilə tanış edim. Ən yaxın dostumdur. Özü də 
hüquqşünasdır. Düzdür, indi öz peşəsi ilə yox, sahibkarlıqla məşğuldur, 
ancaq, hər halda çox bacarıqlı hüquqşünasdır. 
- Tanış olmağıma şadam! - Qasımlı qısa və quru cavab verdi. 
- Nə içəcəksiniz? - Ev sahibi söhbəti dəyişdi. 
- Mümkünsə, qəhvə! 
 
 
 
 
 
24 
  
Məlikxanlı, sanki söhbətə başlamağa tərəddüd edirdi. Asəfi işarə ilə 
çağırıb qonağa qəhvə gətirilməsini tapşırdı. Stol arxasında soyuq bir sükut 
yaranmışdı. Deyəsən, polkovnik özü də buraya nə üçün dəvət olunduğunu 
bilməyə tələsmirdi. Özünəməxsus ani və diqqətli baxışlarla qarşısındakı 
imarəti, həyəti və stolun arxasında oturmuş yeni tanışlarını gözdən 
keçirirdi. 
Qəhvəni süfrəyə Gülafət xanım özü gətirdi. Qasımlının qarşı tərəfindən 
stola yaxınlaşıb qonaqlara «Xoş gəldiniz!» - dedi və qəhvə fincanını 
polkovnikin qabağına uzatdı. O birilər çay içəcəkdilər. 
Gülafət xanımdan gələn gözəl ətir qoxusu, nədənsə, Qasımlını başını 
qaldırıb ona baxmağa məcbur etdi. Stol enli olduğu üçün, ev sahibəsi ona 
doğru əyilmiş, ağappaq, hamar sinəsi və şux döşlərinin arası tamamilə 
açıqda qalmışdı. Baxışları toqquşdu və nə qadının gözlərindəki qəribə 
məhrəmlik, nə də onun özünü itirməsi Qasımlının gözlərindən yayınmadı. 
Bu yalnız bircə anlıq baş verdi və Gülafət xanım utancaq bir təbəssümlə: 
- Buyurun! - deyib fincanı qonağın qabağına qoydu və dönüb evə 
getdi. 
Qadınlara belə xüsusi nəzərlə baxmağa adət etməmiş polkovnik bu qadına 
nə üçün lazım olandan artıq diqqət yetirdiyini anlaya bilmədi və yersiz 
hesab etdiyi hərəkəti üçün özünü danladı. İsti qəhvədən bir qurtum içib, 
siqaret yandırdı və üzünü qətiyyətlə ev sahibinə tutdu: 
- Sizi eşidirəm, cənab Məlikxanlı! 
Onun hörmətlə müraciət etdiyi nazir, Qasımlıya hələlik bəlli olmayan 
səbəblərə görə öz ötkəmliyini itirmiş, demək olar ki, acizləşmişdi. Sanki 
danışmağa söz tapmırdı. Ancaq ağıllı baxışlarından özünə qarşı açıq- 
aydın hörmət oyadan xəfiyyənin gözlərinin ona zilləndiyini görüb 
danışmağa başladı: 
 
 
 
25 
  
- Məsələ belədir, polkovnik! Beş-altı saat bundan əvvəl, universitetin 
tələbəsi olan bir qız - doktor Muradzadənin qızı intihar edib. Yaşadığı 
mənzildə özünü zəhərləyib. Özünü öldürməmişdən əvvəl bir məktub da 
yazıb qoyub. Məktubda yazılıbmış ki, guya mən onu aldadıb bədbəxt 
etmişəm. Necə deyim... - Məlikxanlı duruxub ara verdi. - Guya onun 
namusunu ləkələmişəm. Mənə prokurorluqdan zəng vurub bu barədə 
xəbərdar etdilər. İşi Ramin Əlibəyli öz icraatına götürüb... Siz bir dəfə bir 
mötəbər dostuma böyük xidmət göstərmisiniz. Haqqınızda o vaxtdan 
eşitmişəm. Odur ki, sizinlə görüşməyi qərara aldım... 
- Mən nə etməliyəm? - Qasımlı sakitcə soruşdu. 
- Qəribədir! - Məlikxanlı çiynini çəkdi. O, son bir neçə saatda yaman 
əsəbi olmuşdu. - Nə edəcəyimi mən sizdən soruşmaq istəyirəm! Sizə 
gəldikdə isə, mənə elə gəlir, nə etməli olduğunuzu hamıdan yaxşı bilən 
bir adamsınız. Siz mənim adımı bu çirkin ləkədən təmizləməlisiniz! 
Bunun üçün nə qədər haqq alacaqsınızsa, xahiş edirəm, çəkinmədən 
deyin! 
- Siz o qızı tanıyırsınız? Yəqin ki, mənimlə açıq danışmağın nə qədər 
vacib olduğunu başa düşürsünüz... - Qasımlı bunu deyib qəhvədən yenə 
bir qurtum içdi və fincanı yerinə qoydu. 
- Yox! Qətiyyən, tanımıram! Belə bir şey də olmayıb! 
- Bəs valideynlərini necə, tanıyırsınız? 
- Şəxsi tanışlığım yoxdur. Ancaq atasını qiyabi tanıyıram. Onu, 
ümumiyyətlə, hamı tanıyır. Məşhur terapevtdir. 
- Bəs özünüz bu barədə nə düşünürsünüz? 
- Bilmirəm... - Məlikxanlı əlini əsəbi halda yellədi. - Elə məsələ 
orasındadır ki, heç nə bilmirəm. Yəqin ki, qızı öyrədib yoldan çıxarıblar. 
 
 
 
26 
  
- Qəribə işdir! - polkovnik başını yırğaladı. - Hansısa bir qızı öyrədib 
yoldan çıxarmaq olar ki, sadəcə, sizə şər atsın. Bunun üçün onu 
qorxutmaq da olar, nəsə bir şey boyun olmaq da. Ancaq onu öyrətmək ki, 
sizə şər ataraq intihar etsin, bax bu qəribədir! 
- Hər halda, siz şəxsən mənə inanırsınız? - Məlikxanlı narahatlıqla 
soruşdu. 
- Əgər sizə inanmalı olmasam... daha çətin bir məsələnin üstündə baş 
sındırmalı olacam... -Qasımlı müəmmalı cavab verdi. 
- Hansı məsələnin? 
- O məsələnin ki, - xəfiyyə bir anlıq ara verib Məlikxanlının düz 
gözlərinin içinə baxdı. - Siz məni bu işə hansı məqsədlə qoşmaq 
istəyirsiniz? 
Ruslan Dadaşov dostu ilə gizlicə baxışdı. Sanki demək istəyirdi ki, 
görürsünüz, o artıq tələsini hazırlayır... Ancaq tez də üzünü hiyləgər 
xəfiyyəyə tutdu: 
- Sizin fikrinizcə, o qız nə üçün belə bir iş tutub? 
- Bəs sizin fikrinizcə? - Qasımlı cavabdan yayındı. 
- Şəxsən mənə belə gəlir ki, onu ölüm qorxusu ilə təhdid edib həmin 
məktubu yazdırıblar. Sonra isə zəhərləyib öldürüblər! 
- Mən heç vaxt qabaqcadan öz rəyimi bildirmirəm. - Polkovnik 
qaşqabaqlı cavab verdi. Sonra isə üzünü ev sahibinə tutdu: 
- Sizə birinci məsləhətim bu ola bilər ki, siz, təcili olaraq yaxşı bir 
vəkil tutmalısınız! 
- Bu asan işdir! - Ruslan yenə söhbətə qarışdı. - Mənim vəkil 
dostlarım çoxdur. 
 
 
 
27 
  
- Yox! - Qasımlı etiraz etdi. - Əgər mən bu işə qarışmalı olacağamsa, 
vəkil mənim deyəcəyim adam olmalıdır. 
- Siz kimi təklif edirsiniz? - Məlikxanlı cəld soruşdu. 
- Fazil Məmmədlini! Cavan, həm də bir az çoxdanışan olsa da 
bacarıqlı və bilikli vəkildir. Cəsarətlidir. Ən əsası isə odur ki, o mənə tabe 
olmağa razılıq verəcək. Siz mütləq onu tələb edin! 
- Mən razıyam! - Məlikxanlı dilləndi. - Ancaq siz nə qədər haqq 
alacağınızı demədiniz... 
- Məbləği özünüz təklif edin! - Xəfiyyə adətinə uyğun olaraq alacağı 
haqqın qədərini söyləməkdən boyun qaçırdı. 
Məlikxanlı yüksək bir məbləğin adını çəkdi. Bu Qasımlının gözlədiyindən 
yuxarı idi. Ona görə də düşünmədən razılaşdı: 
- Belə danışaq ki, göstərdiyiniz məbləğin müqabilində mənim 
borcum sizin adınızı bu biabırçı ləkədən qurtarmaqdır. Əgər sizə qarşı 
işləyən qara qüvvələr varsa, onları ifşa etmək, yaxud əks zərbə vur¬maq 
lazım gələcəksə, bunun haqqı ayrı olacaq. Dediyiniz məbləğin isə yarısını 
qabaqcadan verməlisiniz! 
Məlikxanlı bu qaraqabaq adamı dəvət etməkdə yanılmadığını başa 
düşürdü. Onun cəsarət və qətiyyət ifadə edən danışığı qəlbində ümid 
qığılcımları yandırmağa başlamışdı. 
- Razıyam, nə vaxt? 
- Sabah! - Qasımlı başı ilə maşınlara tərəf işarə etdi. - Sürücülər həll 
edərlər. 
Asəf maşınların yanında Gülafət xanımla söhbət edirdi. Daha doğrusu, 
Gülafət xanım onu söhbətə tutmuşdu. Asəf isə ona diqqətlə qulaq asır, 
 
 
 
28 
  
hərdən başını aşağı dikib ayağı ilə qumu eşirdi. Qasımlıya elə gəldi ki, ev 
sahibəsi darvazanın yaxınlığında, hasarın dibində gül 
kolları əkdirmək istəyir. Ozü də, çox güman ki, qızılgül kolları. O bunu 
qadının hərəkətlərindən başa düşmüşdü. «Gözəl qadındır» deyə fikrindən 
keçirtdi. 
Ruslan Dadaşov bir siqaret yandırıb ayağa qalxdı. 
- Bir az gəzişim... - deyib Asəfgilin yanına getdi. 
Qanbay Qasımlı gözünü Gülafət xanımdan çəkib ev sahibinə baxdı: 
- Üzr istəyirəm, sizin övladınız var? 
- Bəli! - Məlikxanlı cavab verdi. O, artıq bir qədər gümrahlaşmışdı. - 
Əvvəlki arvadımdan bir oğlum var. Evlidir. Anası dörd il əvvəl 
xərçəngdən öldü. Bu gördüyün ikinci arvadımdır. Bundan hələ uşağımız 
yoxdur. Ancaq çox istəyirəm ki, bir övladım olsun. Əvvəl elə bilirdim 
günah bundadır. Ancaq onun analizləri təmiz çıxdı. İki-üç gün əvvəl mən 
də analiz verdim. Məndən imiş... Həkim söz verib ki, sağaldacaq. Görək 
nə olur... 
- Allah qoysa! - Qasımlı söhbəti dəyişdi. - Özünüz nə fikirləşirsiniz, 
sizin vəzifədən uzaqlaşdırılmağınız kimlərə lazım ola bilər? 
- Bu barədə iki saatdır düşünürəm... - Məlikxanlı dilxor halda cavab 
verdi. - Mənim stoluma göz dikən real namizəd ağlıma 
gəlmir... 
- Məsələ təkcə sizin yerinizə göz dikməkdə deyil. Burada mənafe 
məsələləri var. Bax, tutaq ki, siz ləkələnib vəzifədən azad edildiniz. - 
Qasımlı istədi ki, həbs barəsində də nəsə desin, ancaq fikrindən vaz keçdi. 
- Bax, bundan ən çox kimlər ziyan çəkəcək? 
- Ziyan çəkəcək? - Məlikxanlı təəccübləndi. 
 
 
29 
  
- Bəli! Mən sualı hələlik belə qoyuram. 
- Həyat yoldaşım, oğlum, onun ailəsi, Ruslan, sürücüm... və bir çox 
işçilər. Mən işdən çıxarılsam, onlar üçün yaxşı olmayacaq. 
- Bəs kimlər daha çox xeyir tapacaq? 
- İnanın ki, bu, çox çətin sualdır... - Nazir çənəsini sığalladı. - Mən bu 
barədə bir daha fikirləşərəm... 
Qasımlı bir də uzaqdan Gülafət xanıma nəzər salıb soruşdu: 
- Deyəsən, yoldaşınızın bu işdən xəbəri yoxdur? 
- Yox! - Məlikxanlı cəld dilləndi. - Deməmişəm. Çox qısqancdır 
zalımın qızı. Ona görə heç qulluqçu da saxlamıram. Bu işi bilsə, ona çox 
pis təsir edəcək! 
- Deməli belə... Mən sabahdan işə başlayıram... - Gecənin keçdiyini 
yadına salıb, səhvini düzəltdi. - Daha doğrusu, bu gündən! Siz Fazil 
Məmmədlini vəkil kimi tələb etməyi unutmayın. Və eyni 
zamanda, hər bir addımı onun məsləhəti və razılığı ilə atın. İndi isə 
icazənizlə, mən gedim... 
- Hə! - Ev sahibi saatına baxdı. İkiyə işləyirdi. - Buyurun! 
Qasımlı ayağa qalxıb onunla görüşdü. Məlikxanlı da qonağını 
yola salmaq üçün ayağa qalxdı. Xəfiyyə Ruslangilin yanından keçəndə 
onlarla başının hərəkəti ilə sağollaşdı və arxa qapını açıb maşına mindi. 
Ev sahibi ona yaxınlaşan dostuna nəzər salıb fikirli halda dedi: 
- Çox cəsarətli adama oxşayır! 
- Həm də özündən razı adama! - Saqqız çeynəyirmiş kimi dodaqlarını 
gəmirən Ruslan Dadaşov cavab verdi. - Hələ hansı qara qüvvələrlə 
rastlaşacağını bilmədən, əks zərbədən danışır... 
 
30 
  
Qaplan qalxıb sahibinin yanına gəldi və başını onun ayaqlarına sürtməyə 
başladı. Məlikxanlının bütün diqqəti sonsuz ümid bəslədiyi qonağının 
əyləşdiyi maşında olduğu üçün itə əhəmiyyət vermədi. 
IV fəsil 
Qara xəfiyyə 
«Mersedes» ağır-ağır dönüb, Asəfin açdığı darvazadan çıxdı və bağ 
evlərinin arası ilə şəhərə doğru yol aldı. 
- Səni çox gözlətdim, deyəsən? - Qasımlı soruşdu. 
- Xoşdur! - Mahir arxaya baxmadan cavab verdi. - Bilmək olar nə 
işdir? 
- Olar! 
Polkovnik baş vermiş hadisəni qısa olaraq danışdı. 
- Siz Məlikxanlıya inanırsınız? - kapitan geriyə çevrilib sual verdi. 
- Bilmirəm... - Qasımlı könülsüz dilləndi. 
Mahir daha sual vermədi. «Çox güman ki, qeyri-adi bir əməliyyat 
başlanır. Əgər əməliyyat başlanırsa, deməli, Qanbay müəllimdən söz 
qoparmaq mümkün olmayacaq!» Bunu düşünən gənc kapitan sürəti 
artırıb, diqqətini yola verdi. Gecə yarısı olduğu üçün asfaltda çox təsadüfi 
maşınlar görünürdü. 
Mahir Talıbov polkovnik Qasımlı ilə tanış olduğu az bir vaxt ərzində onun 
xasiyyətinə öyrəşmişdi. Bilirdi ki, o mərd və öz mənliyini uca tutan 
adamdır. Həyat yoldaşı faciəli surətdə öləndən sonra heç bir 
qadına ayrı nəzərlə baxmamışdı. Ayrı nəzər deyəndə ki, Qasımlı heç vaxt 
xırda və keçici hisslərlə yaşayan adam olmamışdı. Qadın düşkünlüyü, ağlı 
ehtirasa təslim etmək onun nifrət etdiyi xüsusiyyətlərdən idi. O öz 
peşəsini sevirdi və bütün həyatını da buna bağlamışdı. Çətin, qaranlıq, 
 
31 
  
müəmmalı məsələləri həll etməkdən zövq alırdı. Onun üçün bu zövqü 
başqa heç nə əvəz edə bilməzdi. Bir də dara düşən insanlara kömək etmək, 
günahsız insanları şərdən, böhtandan qurtarmaq... Mənəvi ləzzət alırdı 
belə işlərdən. Qanbay müəllim əsl kişi idi! Bədəncə də, ruhca da qibtə 
ediləcək dərəcədə möhkəm idi. Ara-sıra tutan başağrıları nəzərə alınmasa, 
sağlamlığına da söhbət ola bilməzdi. Həyatda insan üçün olan zövqlərin 
heç birini inkar etmirdi. Ancaq dediyimiz kimi, daha çox dolaşıq işlərin 
açılmasından və yaxşı insanlara yardım göstərməkdən zövq alırdı. Buna 
kim inanmasa da, Mahir ürəkdən inanırdı və bilirdi ki, pulun və 
təmənnanın hər şeydən yüksəkdə durduğu bir zamanda və cəmiyyətdə 
yaşayan Qanbay müəllim üçün pul da, vəzifə də, qadın da əhəmiyyətsiz 
dərəcəli şeylər idi. 
Mahir fikirdən ayrılıb maqnitofonu qoşdu. Hansısa gənc müğənni qızın 
yanıqlı səsi maşının salonuna yayıldı. Qasımlı susur, nə barədəsə 
düşünürdü. Həmin vaxt Mahirin heç ağlına da gəlməzdi ki, 
Qanbay müəllim indicə gördükləri gözəl ev sahibəsi barədə fikirləşir... 
Qanbay Qasımlı özünü anlaya bilmirdi. Axı niyə boynuna götürdüyü bu 
qəribə, müəmmalı və faciəli hadisənin sirrini açmaq barədə yox, bircə 
dəfə gördüyü o qadın haqqında fikirləşir?.. Axı necə oldu ki, 
Məlikxanlının arvadı Qasımlıya birdən-birə belə doğma göründü? 
Gözəldir? Hə, doğrudan da o, çox cazibədar və gözəl qadındır. Axı bu 
amil polkovnik Qasımlı kimi adama, özü də belə bir məqamda, kişinin 
həyətində və gözü qabağında təsir edə bilməzdi! Hələ onlar kiçik bir intim 
an da yaşadılar. Baxışları tuş gəldi və qadının açıq sinəsi yol veriləndən 
bir az artıq göründü. Həmin vaxt baxışlarında utancaq bir mehribanlıq var 
idi onun. Bəlkə buna görə Qasımlıya doğma göründü o? Qasımlının 
qadınlarda qiymətləndirdiyi birinci cəhət abır-həya və utancaqlıq idi. 
Ancaq ev sahibəsi fincanı onun qarşısına qoyanda Qasımlı ona belə 
diqqətlə baxmamalı idi axı?! Heç baxmayacaqdı da! Baxmayacaqdısa, 
 
32 
  
deməli, nə onun qəlbini təlatümə gətirən baxışlarını, nə də açıq sinəsini 
görməyəcəkdi. Bəs necə oldu ki, Qasımlı başını qaldırıb, ona tərəf əyilən 
gənc qadına belə maraq və diqqətlə baxmalı oldu? Hə! Yadına düşdü! 
Qadından hansısa gözəl bir ətir qoxusu gəlirdi. Gözü qadının əlindəki 
fincanda olan Qasımlı bu ətri duyan andaca başını qaldırdı. Ancaq nə 
olsun axı?! Özünə hörmət edən bütün qadınlardan ətir iyi gəlir... 
Təcrübəli kriminalist olan Qanbay Qasımlı qadın və kişi ətirlərindən yaxşı 
baş çıxarırdı. Bütün məşhur ətirləri qoxusundan ayıra bilirdi. O, buna 
uzun məşqlərin sayəsində nail olmuşdu və 
Moskvada milis sistemində işləyəndə bu qabiliyyəti bəzi cinayətlərin 
açılmasında ona kömək olmuşdu. Ancaq Məlikxanlının arvadı hansı 
ətirdən istifadə etmişdi ki, onu başını qaldırmağa məcbur etmişdi? 
Polkovnik öz qeyri-adi istedadından istifadə edib ətri xatırlamağa çalışdı. 
Həmin saat nazik, sərt qaşları düyünləndi. Və birdən-birə hər şey ona 
aydın oldu!.. İstəməsə də xatirələr onu neçə 
illər əvvələ apardı... 
1* * * 
Qanbay Qasımlı Bakıda doğulmuşdu. Ata-anasının tək övladı idi. Mayor 
rütbəsində olan atası Bakıdakı hərbi hissələrin birində xidmət edirdi. 
Qasımlı onu sərt və qaraqabaq bir adam kimi xatırlayırdı. Heç vaxt üzü 
gülməzdi. Anası isə uşaq həkimi idi. Çox mülayim təbiətli, xeyirxah və 
gözəl bir qadın idi. Balaca Qanbay hələ körpəlikdən öz qeyri-adi istedadı, 
güclü yaddaşı ilə valideynlərini təəccübləndirirdi. Sonradan onun 
qabiliyyəti başqa sahələrdə də üzə çıxdı və Qasımlı oxuduğu məktəbdə 
böyük hörmət qazandı. Müəllimlər onun üstündə 
bir-birləri ilə mübahisə edirdilər. Kimya müəllimi onun böyük kimyaçı, 
riyaziyyat müəllimi dahi riyaziyyatçı, fizika müəllimi görkəmli fizik 
 
 
33 
  
olacağını deyib dururdular. Ancaq elə uşaqlıqdan adamayovuşmaz, 
qaraqabaq idi. Yoldaşlarına qətiyyən qoşulub eləmirdi. 
Qanbay beşinci sinifdə oxuyanda yaşadıqları binada qaz partladı və 
valideynlərinin hər ikisi həlak oldu. Həmin vaxt həyətdə olan uşaq təsadüf 
nəticəsində sağ qaldı. Bakıda elə bir yaxın qohumları yox idi və heç kəs 
yaxın durub saxlamadığı üçün onu yetimlər evinə verdilər. Yetimliyin 
bütün əzab-əziyyətini görə-görə böyüyən Qanbay əsgəri xidmətə 
göndəriləndə Moskvaya düşdü. Daxili qoşunlarda keçdiyi ikiillik xidmət 
zamanı onun fitri istedadını, intizamlılığını, sərrast atıcılıq qabiliyyətini 
görüb xidmətini başa vurandan sonra Ali Milis məktəbinə göndərdilər. 
Məktəbi qurtaran kimi cinayət-axtarış şöbəsində işə qəbul etdilər. O 
vaxtdan onun qızğın, çətin və maraqlı günləri başlandı. Axtarışlar, 
döyüşlər, vuruşmalar... Ancaq o bu ağır peşəni sevdi və ona bağlandı. 
Biliyini və bacarığını artırmaqdan da qalmırdı. Oxuyurdu, təcrübələr, 
eksperimentlər aparırdı, məşqlər edirdi, bilmədiklərini təcrübəli 
əməkdaşlardan soruşub öyrənirdi. Ad- sanı ilə bərabər, rütbəsi də sürətlə 
artırdı. Artıq gənc Qanbay Qasımlı podpolkovnik rütbəsində idi. 
Cinayətkar aləmdə ondan qorxurdular. 
«Qara xəfiyyə» adı vermişdilər ona. Neçə dəfə şərləmək, neçə dəfə 
öldürmək istəmişdilər, ancaq heç nə alınmamışdı. Heç bir gizli və aşkar 
hədə-qorxu ona təsir etməmişdi. Axırda son dərəcə tərsliyini görüb, ondan 
əl çəkmişdilər. Ancaq cinayətkar aləmdə «Qara xəfiyyə»yə rəğbət 
göstərənlər, hörmətini saxlayanlar da az deyildi. Çünki heç vaxt namərd 
hərəkət etmir, rüşvət almırdı. 
Həmin vaxtlarda təsadüfi tanış olduğu Olqa adlı bir tatar qızı ilə evləndi. 
Ondan bir qızı da oldu. Qızına Tahirə adını qoydu - öz anasının adını. 
Qasımlı ailəsini çox sevirdi. Axşamlar evə gec gələndə körpə qızını 
yatmış görür, onun üzündən öpməmiş yemək süfrəsinə oturmurdu. Orta 
məktəbdə müəllimə işləyən Olqa da ərini çox sevirdi. Gecələr evə nə 
 
34 
  
qədər gec gəlsə də oturub onun yolunu gözləyirdi. Həmişə ərinin işi ilə 
maraqlanır və yalvarırdı ki, özünü qorusun. Qasımlı Olqanın ürəyinin 
dərinliyində əri üçün keçirdiyi qorxunun necə kök saldığını açıq-aydın 
duyurdu. 
Bir gün Baş Cinayət-axtarış idarəsinin rəisi Qasımlını yanına çağırıb, 
xeyli müddətdən bəri əhalini təşvişə salmış, neçə-neçə qətllər və digər ağır 
cinayətlər törətmiş bir dəstəni ələ keçirməyi ona tapşırdı. Qasımlı bu işin 
öhdəsindən tezliklə gəldi. Bütün dəstə üzvləri ələ keçib həbs olundu. 
Təkcə, dəstənin rəhbəri Sergey Babayan, 
kimlərinsə duyuq salması nəticəsində, aradan çıxa bildi. Bandanı ələ 
keçirdiyinə görə Qasımlını şəxsi silahla mükafatlandırıb, eyni zamanda 
polkovnik rütbəsi verdilər. 
Ancaq sevinci uzun sürmədi. Dəstənin ələ keçməsindən dörd gün sonra, 
axşam işdən evə qayıdanda mənzilini qana boyanmış gördü. Arvadını da, 
bir yaşlı qızını da, bıçaqla qətlə yetirmişdilər. Bu «ələkeçməz» ləqəbi ilə 
tanınan qatı cinayətkar Sergey Babayanın işi idi. Hələ körpə uşağın cəsədi 
üstünə kağız da yazıb qoymuşdu. «Məşhurtürk xəfiyyəsinə hədiyyə». 
O gün Qanbay Qasımlının həyatında əbədi unudulmaz bir gün oldu. O 
gün onun başına həmişəlik ağrı sıçradı. O gündən nifrət onun ürəyində 
həmişəlik yuva saldı. Cinayətkarlara, qansızlara, insafsızlara qarşı! 
Həmin gün o, bir çox qanunlara da tüpürdü. Bu qanunlar cinayətkarlara 
əl-qol açmağa imkan verir, axtarış milisinin isə əl- qolunu bağlayırdı. 
Həmin gündən Qasımlı bütün işlərini atıb Sergeyi axtarmağa başladı. Onu 
milisin özündən duyuq salıb aradan çıxardıqları üçün, daha heç kəsə 
inanmır, təkbaşına iş görürdü. Sergeyin izinə düşmək heç cür mümkün 
olmurdu. Qasımlının isə hamının qibtəsinə səbəb olmuş hövsələsi 
getdikcə daralırdı... 
 
 
 
 
35 
  
O bilirdi ki, Moskva yaxınlığındakı İvanovka kəndində yaşayan Mariya 
adlı erməni qadın əvvəllər Sergeyin məşuqəsi və dəstənin əhəmiyyətsiz 
bir üzvü olmuşdu. Sonradan Sergey onu bir məşuqə kimi atdığı üçün, o 
da dəstədən aralanıb unudulmuşdu. 
Hər şeydən əli üzülən Qasımlı həyatında ilk dəfə özünün namərdlik hesab 
etdiyi addımı atmaq qərarına gəldi. Bir neçə tanış müxbirə zəng vurub 
bildirdi ki, Sergeyin dəstəsinin ələ keçirilməsi ilə əlaqədar müsahibə 
verməyə razıdır. Qəzet müxbirləri nə qədər istəmişdilərsə də, bu barədə 
Qasımlıdan müsahibə ala bilməmişdilər. Ümumiyyətlə, Qasımlı həmişə 
reklamdan, səs-küydən qaçmışdı. İndi isə bir-birindən xəbər tutan xeyli 
müxbir tökülüb gəldi. Qasımlı əməliyyat haqqında bir neçə qısa məlumat 
verəndən sonra bir jurnalistin sualına cavab olaraq bildirdi: 
- Bilirsiniz, mən sizə səmimi demək istəyirəm. Dəstəni ələ 
keçirməkdə mənə dəstə başçısının məşuqəsi olmuş Mariya adlı qadının 
çox köməyi oldu. O olmasaydı, mən bu işin öhdəsindən gələ bilməzdim. 
O bunu yalan deyirdi və bandanın ələ keçməsində Mariyanın heç bir rolu 
olmamışdı. 
- O qadın indi haradadır? - deyə jurnalist sual verdi. 
- Gərək məndən inciməyəsiniz, bunu deyə bilməyəcəm... 
- Bu doğrudurmu ki, sizin ailə üzvlərini qətlə yetirən Sergey 
Babayandır? 
- Bəli. Şəxsən mən belə düşünürəm. 
- Bəs onun axtarışı barədə nə deyə bilərsiniz? 
- Təəssüf ki, biz onu axtarmaq imkanından hələlik məhrumuq. Bizə 
çatan bəzi məlumatlardan aydın olur ki, Babayan həmin hadisəni törətdiyi 
günün səhəri xaricə qaçıb. 
 
 
 
36 
  
- Siz buna əminsinizmi? 
- Bəli, əminəm!.. - Qasımlı müsahibəsini beləcə yekunlaşdırdı. Səhəri 
gün bütün qəzetlər bu müsahibəni dərc etdilər. Qasımlı 
bilirdi ki, xəyanəti heç vaxt bağışlamayan Sergey Mariyadan intiqam 
almaq qərarına gələcək. Odur ki, qrimlənib, İvanovkaya getdi və 
Mariyanın evi ilə üzbəüz, küçənin o biri tərəfində yaşayan türkəçarəçinin 
evində, guya özünü müalicə etdirməyə başladı. Onun məqsədindən 
özündən başqa heç kəsin xəbəri yox idi... 
Sergey qurulmuş tələyə düşdü. Qrimlənmiş vəziyyətdə kəndə gəlib iki 
dəfə həmin küçədən keçərək Mariyanın evinə göz qoydu. Şübhəli heç bir 
şey görmədiyi üçün, nəhayət, evə girdi. Onu üzbəüz həyətdən izləyən 
Qasımlı həmin vaxt Mariyanı öz intiqamına qurban 
verdi. Onun həyətinə keçib Sergeyin evdən çıxmasını gözlədi. Sergey 
Mariyanı öldürüb həyətə çıxdı və bu zaman Qasımlı ilə üz-üzə gəldi. 
Qasımlı onu öldürməyi qəti qərara gəldiyi üçün silahını çıxarmağını 
gözlədi. İstəmədi ki, sonradan silahsız adama atəş açdığını desinlər. 
Sergey silahını çıxartdı. Ancaq atəş açmağa macal tapmamış Qasımlı 
tapançasındakı bütün güllələri onun sinəsinə boşaltdı. 
Sonra bu işə görə onu dolaşdırmaq istəyənlər də oldu. Ancaq müdafiə 
edənlər daha güclü çıxdı və Qasımlı günahsız hesab edildi. Lakin o, daha 
Moskvada işləmək istəmədi və istefaya çıxıb öz Vətəninə - Bakıya 
qayıtdı. 
Hərdən Qasımlı öz-özünə sual verirdi: «Sən necə adamsan?» 
Ancaq bu suala qaneedici cavab tapa bilmirdi. «Mən xəfiyyəyəm! 
Mənim işim həmişə kimisə güdməkdir. Ancaq kimi? Əlbəttə, 
cinayətkarları, oğruları, qatilləri, bir sözlə, pis adamları! Onların 
 
 
37 
  
nəzərində isə, sözsüz ki, pis adam mənəm!». 
* * * 
Hə... Axı o, ətir haqqında düşünürdü. Olqa o vaxt hansısa iki ətri qarışdırıb 
özü üçün məxsusi ətir düzəltmişdi. Son vaxtlar ondan istifadə edirdi. Son 
vaxtlar... Odur ki, az istifadə etdi o ətirdən. Təsadüfə bir bax! 
Məlikxanlının arvadı da həmin ətirləri qarışdırmışdı. 
Qasımlı buna yüz faiz əmin idi. Deməli, elə buna görə bu qadın Qasımlıya 
belə doğma gəlmişdi... 
Qadının mehriban baxışlarını xatırladı. Hər cür qaniçən canilərlə göz- 
gözə gəlmiş, Rusiyanın qarlı meşələrində neçə dəfə qanlı atışmalarda 
olmuş, ölüm kabusunun qoynunda günlər keçirmiş bu möhkəm adama elə 
gəldi ki, həyata baxışında dəyişikliklər baş verir. Elə bil ona çoxdan yad 
olan bir dünyanın qapıları üzünə açılırdı. Bu dünyada beyni 
dumanlandıran məhəbbət var idi. Bu dünyada hər şey yaxşı idi. Nə 
cinayətkar var idi, nə cinayət!.. 
Lakin, yox! Bu mümkünsüz və lazımsız bir şeydir! Qanbay müəllim 
xəyanət edə bilməzdi! O müqəddəs xatirələrə, ona etimad bəsləyən 
Məlikxanlıya, ən əsası isə polkovnik Qanbay Qasımlıya! 
Polkovnik Qasımlı isə yeni əməliyyata başlayırdı. Qarşıda olduqca çətin 
bir məsələ dururdu: Məlikxanlını şərin caynaqlarından qurtarmaq! Onu, 
üzərinə yaxılmış bu qara ləkədən təmizləmək! 
Əgər bu ləkə daxildə isə? Məlikxanlı günahkarsa? Amma əgər 
Məlikxanlı, həqiqətən o qızın namusunu ləkələyibsə, bəs niyə Qasımlıya 
müraciət edir? Özü də başqasına yox, məhz Qasımlıya! Yoxsa o elə hesab 
edir ki, Qasımlı ilə zarafat etmək olar?! 
- Sizə nə olub, Qanbay müəllim? - Mahir Talıbovun səsi onu 
düşüncələrdən ayırdı. Artıq Qasımlının yaşadığı binanın qarşısında idilər. 
38 
  
- Mənə heç nə olmayıb. - Polkovnik sakitcə dilləndi. - Biz sabahdan 
ciddi təhqiqata başlayırıq. Bu işdə sənin də köməyin lazım olacaq. 
- Mən həmişə sizin qulluğunuzda hazıram! - Mahir həvəslə cavab 
verdi. 
- Onda sabaha qədər! 
Qasımlı maşından düşüb ağır addımlarla bloka girdi. Bina sakinləri 
çoxdan şirin yuxuda idilər. Mənzilin qapısını açıb içəri daxil oldu. İşığı 
yandırıb, qəhvə hazırlamaq üçün mətbəxə keçdi. 
V fəsil 
Sirli məktub 
Səhər açılan kimi Qanbay Qasımlı, birinci növbədə vəkil Fazil Məmmədli 
ilə əlaqə saxlayıb, onu evinə dəvət etdi. Məlikxanlının müdafiəsi işini 
üzərinə götürməyi xahiş edib, tapşırdı ki, müstəntiqdən Veneranın 
ölümqabağı yazmış olduğu məktubun kserosurətini alıb ona gətirsin. O, 
eyni zamanda, xahiş etdi ki, Fazil aparılmış bütün ekspertiza işlərinin 
nəticəsini öyrənib ona bildirsin. O, Fazil Məmmədliyə arxayın idi və 
bilirdi ki, bu vəkil istədiyini hansı yolla olursa olsun, qoparmağı bacarır. 
İndi isə öz mənzilində oturub qəzetləri gözdən keçirir, Fazili gözləyirdi. 
Qapı açıldı. Gələn Nuranə idi. Otağa girib «Salam!» dedi və nədənsə bir 
anlıq duruxub qaldı. Qasımlı ani olaraq başını qaldırıb salamı aldı və yenə 
də əlindəki qəzeti gözdən keçirməyə başladı. Qadın çevrilib mətbəxə - 
nahar hazırlamağa getdi. 
Nuranə artıq altı aya yaxın idi ki, gündə iki dəfə polkovnikin mənzilinə 
gəlirdi. Xörək hazırlayır, yuyulmalı paltarları yuyur, evi səliqəyə salıb 
gedirdi. Bunun üçün də ev sahibindən aylıq haqq alırdı. 
O, Qasımlının mənzili ilə üzbəüz, 24-cü mənzildə yaşayan 
 
 
 
39 
  
jurnalist Nemət Sabirlinin arvadı Fədayə müəllimənin qohumu idi. Daha 
doğrusu, doğmaca əmiqızı idilər. İyirmi səkkiz yaşlı, bir az arıq, normal 
boylu bu qadın ərindən bir il olardı ki, boşanmışdı. Əri içki düşkünü imiş. 
Onun kobudluğuna və nalayiq hərəkətlərinə dözməyən Nuranə Fədayənin 
məsləhəti ilə boşanma iddiası qaldırmış, ayrılandan sonra üçotaqlı 
mənzillərini iki birotaqlı mənzilə dəyişmişdilər. İndi Nuranə doqquz yaşlı 
oğlu və yeddi yaşlı qızı ilə həmin mənzillərin birində yaşayırdı. İxtisasca 
tibb bacısı idi. Ancaq az əməkhaqqı verdikləri üçün bu sahədə işləmirdi. 
Qasımlıya qulluq etməyi də Fədayə məsləhət görmüşdü. O, qonşusunu 
Nuranəyə o qədər tərifləmişdi ki, Nuranə belə mərd adamın evində 
qulluqçuluq etməklə mənliyinə xələl gəlməyəcəyinə inanmışdı. Elə 
Qasımlının özünü də razı salmaq üçün Nemət işə qarışmışdı. O, 
Nuranənin səliqəli, işgüzar və tərbiyəli bir qadın olduğunu dostuna 
söyləmişdi. Nemət istəyirdi ki, böyük hörmət bəslədiyi Qanbay müəllim 
ev işlərinin əziyyətindən qurtarsın. Onsuz da onun heç vaxt 
evlənməyəcəyini bilirdi. Qasımlının fikri qəti idi. İkinci dəfə evlənib 
ailəsini qorxu və narahatlıq içində yaşatmaq istəmirdi. 
Qasımlı Nuranədən narazı deyildi. Ona inamı yarandığı üçün mənzilin bir 
açarını da ona vermişdi. Qadın öz işini intizamla görürdü. 
Ən əsası da o idi ki, Qasımlıya mane olmurdu. Bu altı ayda Nuranə onunla 
üst-üstə on dəqiqə danışmamışdı. Ancaq «salam!», «Sağ olun!» və bu 
kimi sözlər, vəssalam! 
Diqqəti qəzetdə olan Qasımlı birdən üzünə dikilən baxışları hiss edib 
başını qaldırdı. Nuranə qapının ağzında durmuşdu. Özünü itirən qadın elə 
bil nə deyəcəyini unutdu və kosmetikasız da pis görün¬məyən təmiz 
sifətinə qızartı çökdü. Titrək dodaqları səyridi. 
- Qəhvə içirsiniz? - deyə nəhayət dilləndi. 
 
 
 
 
 
40 
  
- Yox! - ev sahibi başını buladı. - Bir nəfəri gözləyirəm. O gələndə 
gətirərsiniz. 
Nuranə dönüb çıxdı və yenə mətbəxdə öz işi ilə məşğul olmağa başladı. 
Bu qadın demək olar ki, Qasımlının nəzərində yox idi. Altı ay ərzində ona 
bir dəfə də olsun, xüsusi diqqət yetirməmişdi. Onun müsbət 
xüsusiyyətlərini sanki yalnız daxilən duymuşdu. Beləliklə də onun bu 
mənzilə gəlib-getməyini ürəyində qəbul eləmişdi. Ona qulluqçu kimi də 
baxmırdı. İnsanların qüruruna toxunmaq, Qasımlının nəzərində ən böyük 
günahlardan biri idi. Gənc qadına, imkan daxilində, göstəriş verməməyə, 
danışdırmamağa çalışırdı. Heç aylıq haqqını da ona özü vermirdi. Pul 
Nuranəyə Fədayənin vasitəsilə 
çatdırılırdı. Qeyd etmək lazımdır ki, verdiyi pul da az deyildi. Nuranənin 
öz kiçik ailəsini dolandırmağa bəs edirdi. 
Qapının zəngi çalındı. Nuranə qapıya getdi. Gələn vəkil Fazil Məmmədli 
idi. Həddindən artıq arıq, həm də çox cəld olan bu adam içəri, öz adətincə, 
səs-küylə daxil oldu və gəlib ev sahibi ilə üzbəüz kresloda oturdu. Əlbəttə, 
bunun üçün heç təklifdə gözləmədi və danışmağa başladı: 
- Deyəsən, gecikmişəm hə, Qanbay müəllim? Əvvəlcə gedib 
nazirlikdə Məlikxanlı ilə görüşdüm. Orada sakitlikdir. İşçilərin, çox 
güman ki, baş verən hadisədən xəbərləri yoxdur. Elə kabinetdəcə müdafiə 
haqqında müqavilə bağladıq. Yaxşı da haqq verəcək. 
Sonra gedib poliklinikada Gülafət xanımla söhbət etdim. 
- Dayanın görüm, - Qasımlı onun sözünü kəsdi. - Gülafət xanım 
kimdir? 
- Məlikxanlının arvadı?! - Fazil elə cavab verdi ki, sanki Qasımlı onu 
tanımamaqla böyük günah işlətmişdi. 
 
 
 
41 
  
- Axı onun bu işdən xəbəri yox idi!.. - polkovnik məzəmmətlə başını 
buladı. 
- Bəli, düz deyirsiniz. İlk dəfə məndən eşitdi və bu ona çox pis təsir 
etdi. Ancaq nə etmək olar?.. Onsuz da eşidəcəkdi. 
- Xahiş edirəm, - Qasımlı təmkinlə dilləndi. - Bir şeyi unutmayın ki, 
cənab Məlikxanlı düşdüyü bu dolaşıq işi açmaq üçün mənə müraciət edib. 
Çünki bu işdə elə qəribə və qaranlıq məqamlar var ki, Məlikxanlının 
hüquqlarını müdafiə etməkdən daha çox, bu məqamları işıqlandırmaq 
vacibdir. Mən sizi ona görə təklif etdim ki, vəkillik hüququm olmadığı 
üçün, mənimlə istintaq orqanı arasında əlaqə yaradıb mənə kömək 
edəsiniz. Sonra isə, məhkəmə olarsa, orada öz vəzifənizi yerinə 
yetirəcəksiniz. Odur ki, bir daha xahiş edirəm ki, siz çalışın, mənim 
göstərişlərimdən kənara çıxmayın! 
- Sizinlə tamamilə razıyam, Qanbay müəllim! - Fazil Məmmədli heç 
də pərt olmadan dilləndi və söhbətinə davam etdi. - Doğrudan da mən 
Gülafət xanımla söhbətdən heç nə qazana bilmədim. Bircə onu bildim ki, 
o çox gözəl qadındır və onu kiməsə dəyişmək ağlabatan iş deyil. Nə isə... 
Sonra baş müstəntiq Ramin Əlibəyli ilə görüşdüm. İşi şəxsən özü aparır. 
Onu da deyim ki, o məni çox da ürəkaçan qarşılamadı və heç bir məlumat 
da vermək istəmirdi. Ancaq mən qırsaqqız olub yapışdım və ekspertizanın 
rəyini öyrənə bildim. 
Vəkil burada susub Qanbay Qasımlıdan nə isə gözlədi. Ancaq onun heç 
nə danışmadan səbirlə qulaq asdığını görüb yenidən danışmağa başladı. 
- Ekspertizanın rəyinə görə, məktub Veneranın, yəni intihar etmiş 
qızın öz əli ilə yazılıb. Üstəlik stolun üstündən götürülmüş stəkanda da, 
qələmdə də onun əl izləri aşkar edilib. Tibbi ekspertiza isə göstərib ki, 
mərhum stəkandakı çaya qatılmış güclü zəhərlə zəhərlənib. Ancaq, 
nədənsə, Əlibəyli zəhərin adını deməkdən yayındı. Ölüm saat üç 
 
 
42 
  
radələrində baş verib. Hə... Ekspert onu da müəyyənləşdirib ki, qızın 
bakirəliyi bir qədər əvvəl pozulub... 
- Bir qədər əvvəl, yəni nə vaxt? - təcrübəli xəfiyyə onun sözünü kəsdi. 
- Doğrusu... bunu dəqiqləşdirmədim. - Fazil dilləndi. 
- Yaxşı, davam edin! - Qasımlı yenə də onu dinləmək üçün diqqətini 
topladı. 
- Hə... Qızın bakirəliyi pozulub! Əlbəttə, qoruyucudan istifadə 
etdikdə bunun kim tərəfindən edildiyini bilmək çətindir. Ancaq qızın 
uşaqlıq yolunda kişi spermasının cüzi qalıqları aşkar edilib ki, bunun da 
kimə məxsus olduğu hələlik bilinmir. Bunun üçün Məlikxanlının 
spermaları ekspertizaya verilməlidir. Bunu mən özüm də tələb etdim. 
Mənə belə gəlir ki, bu olarsa, Məlikxanlı elə bu başdan təmizə çıxacaq və 
məktubun böhtandan başqa bir şey olmadığı aşkarlanacaq. Beləliklə, bu 
işdə sizin xəfiyyə fəaliyyətinizə də ehtiyac qalmayacaq. 
Əlbəttə, bu böhtanın kimlər tərəfindən və nə üçün təşkil edildiyini 
öyrənmək istəsəniz, bu başqa məsələ. Ancaq şəxsən məni o maraqlandırır 
ki, müdafiə etdiyim adamın günahsızlığı sübut olunsun. Sonrası ilə işim 
yoxdur! 
Fazil Məmmədli öz məruzəsini qurtarıb susandan sonra da, polkovnik bir 
qədər onun arıq sifətinə, yerində bir an da dayanmadan oynayan gözlərinə 
tamaşa etdi və nəhayət, ağır-ağır danışmağa başladı: 
-Mən sizinlə, heç də, razı deyiləm. Spermanın Məlikxanlıya aid 
olmadığının sübut olunması, hələ məsələnin həll olunub qurtarması deyil. 
Necə olub ki, Venera adlı qız bu məktubu yazıb, bax bunu mütləq aşkar 
etmək lazımdır! Bu, məhkəmədə qələbə qazanmaq üçün sizə hökmən 
lazım olacaq! 
Vəkil bir az düşünüb dedi: 
 
 
43 
  
- Mənə elə gəlir ki, Qanbay müəllim, qızın o məktubu nə üçün yazdığı heç 
vaxt bilinməyəcək! Mən Məlikxanlı ilə də, arvadı ilə də söhbətimdə bir 
şeyi dəqiqləşdirdim ki, doktor Muradzadənin ailəsi ilə onlar arasında heç 
bir düşmənçilik olmayıb. Onlar heç tanış da deyillər. Qız özü isə artıq o 
dünyadadır. Məktub qızın özü tərəfindən yazılıb. Mənzildə heç bir şübhəli 
şey tapılmayıb. Sözsüz ki, bu çox 
maraqlı sirdir. Ancaq, məncə, bu sirr açılmamış qalacaq. O ki qaldı mənim 
məhkəmədə qələbə çalmağıma, bundan narahat olmayın. Nə yaxşı ki, 
uşaqlıq yolunda kişi toxumu tapılıb. Qoy mənim əlimdə ekspertizanın rəyi 
olsun ki, bu toxumlar müdafiə etdiyim şəxsin deyil. Onda görəcəksiniz, 
mən qarşı tərəfi necə qoz qabığına soxuram. Lap tutaq ki, bu qızın 
bakirəliyini Məlikxanlı pozub, tutaq ki, qoruyucudan istifadə etməklə. 
Onda belə çıxacaq ki, qız sonra da kiminləsə, başqa bir adamla könüllü 
əlaqədə olub. Qoruyucusuz və ya keyfiyyətsiz qoruyucuyla. Yenə belə 
çıxacaq ki, qız, görəsən, hansı namusdan danışır və Məlikxanlını ittiham 
edərək özünə qəsd edir?! Bu ağlabatan olmur axı?! 
Polkovnik Qasımlı təəccüblə başını buladı: 
- Sizin haqqınızda yüksək fikir söyləməyimə peşman olmağa başlamışam, 
Fazil müəllim! Bir anlıq təsəvvür edin ki, mən əks tərəfin vəkiliyəm. Onda 
belə bir ittiham irəli sürərdim: Məlikxanlı qızın bakirəliyini zorla 
pozandan sonra, hətta onu kiməsə, yad bir adama da ötürüb. Tutaq ki, 
sürücüsünə! Görürsünüzmü, bu daha da ağır səslənir. Belə olanda qızın o 
biri adamın adını məktubda qeyd etməyi elə də vacib deyildi. Əsas 
Məlikxanlıdır! Yenə deyirəm, Veneranın həmin məktubu hansı səbəbə 
görə yazmağını aydınlaşdırmalıyıq! 
Qasımlı sözünü bitirib üzünü qapıya tərəf tutdu: 
- Nuranə xanım, zəhmət olmasa, bizə qəhvə gətirin! - Sonra isə yenə 
qonağına baxdı: 
 
 
44 
  
- Əsas məsələyə keçin! Məktubun surətini ala bildinizmi? 
- Bəs necə?! - Fazil əlini cibinə atıb kserosurəti çıxartdı. - Bu¬yurun! 
Polkovnik kağızı ondan alıb oxumağa başladı. Bu vaxt Nuranə podnosda 
iki fincan qəhvə gətirdi və onları stolun üstünə qoydu. 
Fazil o saat öz fincanını əlinə götürüb, qadına baxdı: 
- Sizin əriniz dahidir, Nuranə xanım! Siz Qanbay müəllimlə fəxr 
etməlisiniz! 
Nuranənin yanaqları qıpqırmızı qızardı. Özünü itirib cəld otaqdan çıxdı. 
Qasımlı üz-gözünü turşutdu. Ancaq Fazilə heç nə deməyib, başını buladı 
və yenə diqqətini məktubun surətinə verdi. Qəhvədən bir qurtum içib bir 
də diqqətlə vərəqə baxdı və dilləndi: 
- Məktub şagird dəftərindən çıxarılmış vərəqdə yazılıb. Eləmi? Həm 
də kağızın yuxarı hissəsindən iki sətir kəsilib atılıb. 
- Bəli, deyəsən, elədir! - Fazil fincanı stolun üstünə qoyub cavab 
verdi. - Yaxşı fikir vermədim. Ancaq məktub tam və bitkindir. Ya ilk sətrə 
yazdığı ürəyincə olmadığı üçün onu kəsib ataraq, məktubu 
yenidən başlayıb, ya da vərəqin yuxarı hissəsi əvvəlcədən kəsik olub. 
Təcrübəli ekspert başını yelləsə də dinmədi. Bir siqaret yandırıb dərin 
fikrə getdi. Hövsələsiz vəkil danışmaq istədisə də, onu fikrindən ayırmağa 
cəsarət etmədi. Handan-hana Qasımlı özü dilləndi: 
- Mən müstəntiqlə görüşmək və məktubun əslinə baxmaq istə¬yirəm. 
Xahiş edirəm, məni onunla görüşdürüb tanış edin. Maşınlasınız? 
- Bəli! 
- Onda vaxt itirməyək! Bir azdan nahar fasiləsi olacaq. O vaxta qədər 
özümüzü prokurorluğa çatdıraq! - ev sahibi ayağa qalxdı. 
 
 
45 
  
Vəkil də ayağa qalxıb qapıya doğru getdi. Qasımlı şkafı açıb, müxtəlif 
kimyəvi maddələr saxlanılan xeyli dərman şüşələrinin arasından bir kiçik 
şüşə qab seçdi və cibinə qoydu. Pencəyini geyinib mənzildən çıxmaq 
istəyəndə arxadan Nuranənin səsini eşitdi: 
- Nahar etməyəcəksiniz? 
Qasımlı geri döndü. Qadının üzündəki qızartı hələ də çəkilməmişdi. Ev 
sahibinin üzünə yox, kənara baxırdı. 
- Yox! - Qasımlı qısa və soyuq cavab verdi. - Siz də gedin! 
* * * 
Müstəntiq Ramin Əlibəyli onları könülsüz qarşıladı. Deyəsən, 
çoxdanışan vəkil onun zəhləsini tökmüşdü. Lakin vəkillə gələn ciddi 
şimalı adamın kim olduğunu öyrənəndə onunla mehriban görüşdü. 
Qasımlı gəlişinin məqsədini izah etdi: 
- Mən cənab Məlikxanlının tərəfindən qeyri-rəsmi çıxış edirəm. Belə 
də hesab edə bilərsiniz ki, onun vəkili Fazil müəllim məni ekspert kimi 
dəvət edib. Ümumiyyətlə, necə istəsəniz qəbul edə bilərsiniz. 
Mən sizin işinizə yalnız kömək etməyə çalışacağam. Adımın 
hallanmağını da istəmirəm. 
Əlibəyli onu dinləyib təəssüflə sözə başladı: 
- Mənim də şəxsən, cənab Məlikxanlıya böyük hörmətim var. Ancaq 
inanın, məsələ çox ciddidir. İntihar etmiş qızın atası da tanınmış, hörmətli 
adamdır. Yazılı şəkildə müraciət edib, Məlikxanlıya ciddi cəza 
verilməsini tələb edir. Biz onu sakitləşdirməyə çalışırıq. 
Belə hörmətli şəxsi birdən-birə ləkələmək də olmaz. Bu heç 
respublikamızın imicinə də xeyir gətirməz. Ancaq doktor Muradzadə əgər 
istintaqı tezləşdirib, qəti tədbirlər görməsək, bütün səfirliklərə müraciət 
 
46 
  
edəcəyi ilə hədələyir. Hələ onu demirəm ki, qızın dayısı bizim məslək, 
poqon yoldaşımızdır. Nurəhmədovu deyirəm. O da işə ciddi yanaşmağı 
xahiş edir. Ekspertizanın nəticələri barədə, yəqin ki, vəkil sizi 
məlumatlandırıb. Qaldı ki, əsas ekspertiza, necə olsa sabah 
Məlikxanlını dəvət edib sperma məsələsini yoxlayacağıq. Bunun üçün 
artıq tibbi ekspert komissiyası yaradılır. 
- Əgər icazə versəniz, mən həmin məktubun əslinə baxmaq istəyirəm. 
- Qasımlı fikrini bildirdi. 
- Buyurun, burada baxa bilərsiniz! - müstəntiq məktubu qovluğun 
arasından götürüb xəfiyyəyə uzatdı. 
Sonra isə başqa qovluqdan bir qalın dəftər götürüb onu da Qasımlının 
qabağına qoydu: 
- Bu da Muradzadə Veneranın ən sonuncu mühazirə dəftərlərindən 
biridir. Tutuşdura bilərsiniz. Bizim ekspertlərimiz diqqətlə yoxlayıblar. 
Məktub yüz faiz qızın öz xətti ilə yazılıb. 
Qanbay Qasımlı məktuba son dərəcə diqqətlə baxmağa başladı. Sonra 
kənarda qoyulmuş kiçik stolun arxasında oturmaq üçün müstəntiqdən 
icazə istədi. Əlibəyli etiraz etmədikdə keçib həmin stolun arxasında 
əyləşdi. Məktubu və dəftəri qarşısına qoydu və elə bil o saat da harada 
olduğunu unutdu. O, məktubu zərrəbinlə müşahidə edir, elə bil orada nəsə 
tapmağa çalışırdı. Sonra müstəntiqdən ağ vərəq istədi. Vərəqi alıb stolun 
üstünə qoydu. Cibindən çıxardığı şüşə qabdakı rəngli toz dərmandan 
məktubun üstünə tökdü. 
- Xahiş edirəm, sənədi korlamayın! Biz əl izlərini yoxlamışıq. - Ona 
gözaltı diqqət yetirən müstəntiq dözməyib dilləndi. 
- Yad izə rast gəlmisiniz? - Qasımlı başını qaldırıb soruşdu. 
 
 
 
 
47 
  
- Xeyr! Qızın öz əl izləri, bir də valideynlərinin və əməliyyat 
işçilərinin. 
- Narahat olmayın, mən heç nəyi korlamayacağam. 
Qasımlı tozu əli ilə məktuba yayıb sonra onu çevirdi və toz yerə töküldü. 
O, yenə zərrəbinlə müşahidəsini davam etdirməyə başladı. Fazil 
Məmmədli, nə barədə isə, bir söhbət başlamışdı. Müstəntiq ona qulaq assa 
da, bir gözü Qasımlıda qalmışdı. Polkovnik indi ağ vərəqə hansısa qeydlər 
edirdi. Qaşqabaqlı görünməyindən başa düşülürdü ki, müşahidəsindən o 
qədər də razı deyildi. Nəhayət, məktubu bir neçə dəfə gah işığa tutub, gah 
stolun üstünə qoyandan sonra, deyəsən, yoruldu və ayağa qalxıb onu 
müstəntiqə qaytardı. Qeydlər etdiyi vərəqi isə qatlayıb pencəyinin cibinə 
qoydu. 
Müstəntiq məktuba baxdı. O, korlanmamışdı. Heç rəngdən də əsər-əlamət 
yox idi. 
- Bilmək olar, nə öyrəndiniz? - deyə polkovnikə müraciət etdi. 
- Təəssüf ki, Məlikxanlının xeyrinə heç nə! - Qasımlı müstəntiqi 
diqqətlə süzüb cavab verdi. - Məktubu doğrudan da qız özü yazıb. 
Ancaq mənim üçün maraqlıdır, vərəqin yuxarıdan iki sətrinin 
kəsil¬məsinə və yazının belə aydın, həm də səliqəli yazılmağına siz necə 
baxırsınız? 
Əlibəyli məktuba bir də gözucu nəzər salıb cavab verdi: 
- Vərəqin kəsilməyi elə bir şübhə doğurmur. Məktub tamdır. Müraciət 
və böyük hərflə başlanır: «Əziz ata və ana!»... Qaldı yazının sərbəst və 
səliqəli yazılmağı, mənim fikrimcə, bu ancaq onu göstərir ki... Venera bu 
məktubu heç bir zorakılıq olmadan, şəxsən özü, müstəqil yazıb. Belə çıxır 
ki, o özünü öldürməyi bir neçə gün əvvəldən düşünüb, nəhayət, qəti qərara 
gələrək, bu məktubu belə soyuqqanlılıqla yazıb. Yəqin ki, o bu sözləri 
 
 
48 
  
düşünüb yazana kimi bir neçə dəfə vərəqləri korlayıb, və yenidən 
yazmağa başlayıb. Sonuncu dəfə, başlığı necə yazıbsa, yenə xoşuna 
gəlməyib, və həmin sətri kəsib ataraq, bizim oxuduğumuz başlıqla 
məktubu yazmağa başlayıb. 
- Siz, şəxsən, necə fikirləşirsiniz, Məlikxanlı günahkardır? - Qasımlı 
soruşdu. 
- Şəxsən mənim fikrimi soruşursunuzsa... - Ramin Əlibəyli bir qədər 
tərəddüdlə dilləndi. - Nə qədər ağır olsa da, bəli! 
- Bəs sabahkı ekspertizadan nə gözləyirsiniz? 
- Sperma qalıqları Məlikxanlıya aid olmaya da bilər... Bu hələ 
onun günahsızlığına sübut kimi qəbul edilməyəcək. Ortada yazılışına heç 
bir şübhə doğurmayan məktub və ölüm hadisəsi var... 
Fazil Məmmədli polkovnikə baxdı. Yəni müstəntiq də xəfiyyənin 
mənzildə dediklərini deyirdi... 
- Bəs sizin fikrinizcə, biz nə etməliyik? Mən və onun vəkili? - Qasımlı 
qarşısındakılara qəribə görünən sualı verib Fazili göstərdi. 
Müstəntiq Əlibəyli gülümsünüb nazik bığlarını tumarladı: 
- Əgər doğrudan da, siz mənim məsləhətimi eşitmək istəyirsinizsə, 
şəxsən siz özünüzü boş yerə yormasanız yaxşıdır. Vəkil isə cinayət 
məcəlləsini vərəqləyib deməyə söz tapacaq... 
Qanbay Qasımlı hələ ayaq üstündə dayanmışdı. Deyəsən, getmək 
istəyirdi. Ancaq birdən, nə düşündüsə, qəfil soruşdu: 
- Qız özünü nə ilə zəhərləyib? 
- Ekspertizaya görə... - Əlibəyli bir qədər duruxdu. - Adi zəhərlə... 
Sianidlə... 
 
 
49 
  
- Nəyə qatılıbmış? 
- Bir stəkan çaya. 
- Çaydan nə qədər içilibmiş? 
- Hamısı. Stəkanın dibində lap az qalıbmış. 
- Stəkan haradan tapılıb? 
- Stolun üstündən. 
- Nəlbəkinin içində? 
Deyəsən, müstəntiqin səbri daralırdı: 
- Bəli, nəlbəkinin içində, ayaq üstə! 
- Bu sianid deyil!.. - Polkovnik bunu deyib qapıya doğru getdi. Fazil 
Məmmədli də ayağa qalxdı. Qapıya çatanda Qasımlı 
yenidən geri çevrildi: 
- Sağ olun, Ramin müəllim, lazım olsa, yenə sizinlə əlaqə 
saxlayacağıq. Ruhdan düşməyin. Sabahı gözləyək! 
Onlar kabinetdən çıxıb pilləkənlərlə aşağı düşdülər. Fazil Məmmədli bu 
saat haradasa nahar etmək barədə düşünürdü. Polkovnik Qasımlının isə 
nə düşündüyünü demək çətin idi. Maşının yanına çatanda, o, Fazildən 
birlikdə doktor Muradzadənin evinə baş çəkməyi xahiş etdi. Naəlac qalan 
vəkil bir söz deməyib sükanın arxasına keçdi. 
VI fəsil 
İlan öpüşü 
Doktor Muradzadə yorğun və pərişan halda evə qayıdırdı. Piyada idi. Baş 
vermiş faciənin sarsıntısından ayrıla bilmədiyi üçün bu gün öz maşınına 
minməmişdi. 
 
 
50 
  
Səhər müstəntiq Əlibəylinin qəbuluna getmişdi. Veneranın cəsədini hələ 
vermək istəmirdilər. Tibbi ekspertiza işini qurtarmadığı üçün... Sonra ağır 
sarsıntıdan xəstəxanada yatan Nelya xanımın yanında olmuşdu. Onun 
vəziyyəti hələ normallaşmırdı. Doktor Moskvada oxuyan oğluna zəng 
vurmaq istəmişdisə də buna ürəyi gəlməmişdi. 
İndi yenə prokurorluqdan gəlirdi. Müstəntiq Səyavuş Nəzərlinin 
yanından. O, Nəzərlinin arvadını müalicə edib sağaltmışdı. Xasiyyətləri 
tutduğu üçün o vaxtdan aralarında dostluq münasibətləri yaranmışdı. 
Səyavuş müəllim də Muradzadə kimi təmiz əqidəli və prinsipial adam idi. 
Böyük hörmət bəslədiyi doktorun başına gələn müsibətdən hiddətlənən 
Nəzərli, vəziyyətlə maraqlanıb bildirmişdi ki, istintaqı aparan Ramin 
Əlibəyli işə çox ciddi girişib və Məlikxanlı, tutduğu posta baxmayaraq, 
öz layiqli cəzasını alacaq. 
Doktorun yuxusuzluqdan gözləri qızarmış, fikirdən və yor¬ğunluqdan 
başında ağrı əmələ gəlmişdi. Paltarı əzilib qırışmışdı. Dünən axşamdan 
dilinə heç nə dəyməsə də, yemək yadına düşmürdü. Özünü mənzilə 
çatdırıb divanda oturmaq istəyirdi. 
Blokun qapısı yanında maşına söykənib durmuş Ələsgər Atayevlə 
rastlaşdı. Ələsgər həkim qabağa gəlib kədərlə salam verdi: 
- Bu nə müsibətdi, doktor? 
Muradzadə çiynini çəkib yerə baxdı. Kövrəldiyi üçün dostuna heç bir 
cavab verə bilmədi. 
- Səhər, eşidən kimi gəldim. - Atayev ah çəkib dilləndi. - Qapınız 
bağlı idi. Telefonunuz da cavab vermədi... 
- Qapımız elə bağlanmayıb ki, bir də açılsın.. - doktor kövrəldiyini 
göstərməmək üçün dodağını bərk-bərk dişlədi. 
 
 
 
 
51 
  
- Elə demə! - Atayev təskinlik verməyə başladı. - Səbirli ol! Dost var, 
düşmən var! İnsanın başına iş gələr. Ancaq bu uşaq niyə özünə qəsd eləyib 
axı? 
- Bilmirəm... 
Doktor, qaynının məsləhətinə görə hələlik Məlikxanlının adını çəkmək 
istəmirdi. Bir də ki, öz dili ilə deyə də bilməzdi bu biabırçılığı... 
- Dəfn nə vaxtdır? - Atayev soruşdu. 
- Bilmirəm... - doktor əzgin halda blokun qapısına baxdı. - Hələ 
verməyirlər meyiti... 
Dostu onun son dərəcə yorğun olduğunu başa düşüb ayrılmağa tələsdi: 
- Yaxşı, sən çıx evə, yorğunsan. Sonra söhbət edərik. 
Muradzadə başı ilə razılığını bildirib bloka girdi və pilləkənləri 
ağır-ağır çıxmağa başladı. Onu ağır dərdə salan, ürəyini partlamaq 
dərəcəsinə gətirən, təkcə qızının ölümü deyildi. Əgər Veneranı küçədə 
maşın vursaydı, ya təsadüfi bir caninin əlində ölsəydi, vəziyyət bir az 
başqa cür olardı. Ancaq bədbəxt ata indi, sözlə ifadə edə bilmədiyi bir 
vəziyyətə düşmüşdü. Venera indi onun nəzərində əvvəlki məsum, körpə 
Venera deyildi. O, ləkələnmişdi... Murdar adamlar onu çirkaba 
bulamışdılar! Bu cinayət cəzasız qalmamalıydı. Doktor intiqam hissi ilə 
alışıb yanır, heç cür səbrini basıb ibtidai istintaqın nəticəsini gözləyə 
bilmirdi. Hadisənin dünən, günortadan sonra baş verməsinə baxmayaraq, 
ona elə gəlirdi ki, qızın ölümündən uzun bir müddət keçib və nəyə görəsə, 
günahkarın cəzalandırılmasını yubadırlar... 
Mənzilə girib, qəbir sükutu hökm sürən otaqları gəzməyə başladı. 
 
 
 
 
 
 
 
52 
  
Bayaqdan şəhərin dərd, kədər, ümidsizlik qatılmış isti havasından 
boğularaq mənzilinə yetişməyə tələsirdisə, indi də boş, kimsəsiz otaqların 
divarları onu sıxır, yaralı qəlbini əzirdi. 
Gözü divardakı ailəvi fotoya sataşdı. Orada altı yaşında olan qara, qıvrım 
saçlı Venera atasının qucağında idi. Əsəbləri onsuz da korlanmış doktor 
gözlərindən səssiz dolub-daşan, yanaqları boyu sü¬zülən göz yaşlarını 
çox çətinliklə saxlaya bildi. Qapının zəngini eşidəndə cəld vanna otağına 
girib əl-üzünü yudu. Dəsmalla qurulanıb, narahat halda qapını açmağa 
getdi. 
Gələnlər Qanbay Qasımlı ilə Fazil Məmmədli idilər. Ev sahibi onları 
tanımırdı. Qasımlı səmimiyyətlə görüşüb başsağlığı verdi və 
prokurorluqdan gəldiklərini söylədi. Fazilə də tapşırmışdı ki, Məlikxan- 
lının vəkili olduğunu bildirməsin. 
- Mən onun həbs olunduğunu nə vaxt eşidəcəyəm? - Muradzadə 
hiddətlə soruşdu. 
- Tezliklə! - Qasımlı ciddi şəkildə cavab verdi. - Ancaq onun 
cinayətini sübut etmək lazımdır. 
- Məgər o boyda məktub sübut deyil? - doktor istehzaqarışıq kinlə 
sual verdi. 
- Sübutdur! Ancaq kifayət deyil. - Fazil söhbətə qoşuldu. 
Doktor ona ani sərt nəzər salıb yenə polkovnikə baxdı: 
- İndi məndən nə istəyirsiniz? 
- Otağa keçmək olar? - Qasımlının səsində mehribanlıq var idi. 
- Buyurun... 
İntiharın baş verdiyi otağa keçdilər. Təcrübəli xəfiyyə otağa sürətli bir 
baxış keçirib, ağır sarsıntının təsirindən büzüşmüş Muradzadəyə baxdı: 
 
53 
  
- Qızınızın əsas rəfiqəsi kimlər idi, əks cinsdən dostu var idimi, əsas 
məşğuliyyəti nə idi? Bu kimi suallara cavab versəniz, sizə çox minnətdar 
olarıq. Yəqin sizin üçün də maraqlı və vacibdir ki, bu ha¬disənin necə və 
hansı səbəblərdən törəndiyini aşkara çıxaraq. 
Qanbay Qasımlının nüfuzedici və ağıllı baxışları öz işini görmüşdü. 
Doktor bir qədər sakitləşmiş, istintaqa kömək etməyin vacib olduğunu 
başa düşmüşdü. Odur ki, o da təmkinlə danışmağa başladı: 
- Doğrusu, boynuma almalıyam ki, bu hadisədə mən də, anası da 
günahkarıq. Biz, başımız öz işimizə qarışdığı üçün qızımızın həyatı ilə 
maraqlana bilmirdik. Necə oxuyur, kimlərlə oturub-durur, dərsdən sonra 
haralarda olur, bax, bunlardan bizim kifayət qədər məlumatımız olmayıb. 
Pul istəyəndə vermişik, pal-paltar almışıq və elə bilmişik ki, 
bununla da öz borcumuzu yerinə yetiririk. Bəli... Biz də günahkarıq... 
Rəfiqə deyirsiniz... Elə bilirsiniz, tanıyıram rəfiqələrini? Xeyr, tanımıram. 
Bir onu bilirəm ki, qrup yoldaşlarından Gülşən adlı qızla, hərdən, 
axşamlar telefonla danışırdı. Qızın adı bundan yadımda qalıb... - alnını 
qırışdırıb Qasımlıya baxdı. - Sonra nə soruşdunuz? 
- Oğlan dostu olubmu? - Qasımlı sualı təkrar etdi. 
- Xeyr, məncə, yox! Ancaq əslində bayaq dediyim kimi, indi başa 
düşürəm ki, onun həyatından xəbərsiz olmuşam. Təsəwür də edə 
bilmirəm, Məlikxanlı kimi adamlar hara, mənim qızım hara?! 
- Məşğuliyyəti nə idi qızın? 
- Dərslərini oxuyurdu... Musiqiyə qulaq asmağı sevirdi. Bir 
audiokaset gətirmişdi haradansa. Son günlər, gündə neçə dəfə ona qulaq 
asırdı. Əsas da bir türk mahnısına... Sözlərinin bir misrası mənim də 
yadımda qalıb: Qara xəbər tez duyulur... 
- Barış Mançonun mahnısıdır. - Fazil cəld dilləndi. 
 
 
54 
  
Doktor qonaqların üzünə baxıb kədərlə başını yellədi və susdu. 
- Qızınız, ümumiyyətlə, son günlər özünü necə aparırdı? - polkovnik 
sorğu-sualı davam etdirdi. 
- Necə deyim... - Muradzadə bir qədər fikirləşməyə məcbur oldu. - 
Heç nə duymamışam. İndi isə xatırlayıram ki, son vaxtlar bir 
az qaraqabaq olmuşdu. Narahat idi elə bil... Elə o dediyim mahnı... Yaman 
çox oxudurdu onu axşamlar... 
- Bu dəyişiklik nə vaxtdan baş vermişdi? 
- Deyə bilmərəm... Bir ay olardı... Bəlkə də iki ay?.. 
- Qızınız bu zəhəri haradan əldə etmiş olar? 
Doktor Muradzadə heç bu barədə düşünməmişdi. Özünü itirib çiyinlərini 
çəkdi: 
- Bilmirəm... Deyə bilmərəm... Nə zəhərdi ki?.. 
Xəfiyyə  əvvəlcə dinmədi. Sonra doktorun cavab gözlədiyini görüb 
zəhərin adını hər hərfi uzun tələffüz etməklə söylədi: 
- Kaa... Ess... 
Doktor dəhşət ifadə edən baxışlarını bir müddət Qasımlının ağzına dikib 
dayandı. Bilmək olmurdu, o təcrübəli kriminalistin adının baş hərflərini 
dediyi zəhəri tanıdı, yoxsa yox... Elə Fazil Məmmədli də təəccüblə 
polkovnikə baxırdı. Qasımlı söhbəti dəyişməyi lazım bildi: 
- Qızın şəxsi əşyalarına, dəftər-kitabına baxan olub? 
- Bəli... - doktor key kimi cavab verdi. - Gəlib hər şeyə baxdılar. Səhər 
tezdən. Heç nə tapılmadı. Bir mühazirə dəftərini apardılar. 
- İcazə versəydiniz, biz də kiçik bir müşahidə aparardıq. 
- Buyurun! - doktor əli ilə otağı göstərdi. 
 
55 
  
Xəfiyyə bir müddət Veneranın dəftərləri, kitabları və digər xırda əşyaları 
ilə qurdalanıb, naharının vaxtını ötürdüyü üçün bərk narahat olan Fazil 
Məmmədlinin hövsələsi ilə oynadı. Sonra mətbəxə keçib qab-qacaq 
yığılmış mətbəx mebelinə baxmağa başladı. Ağzı üstə çevrilmiş təmiz 
stəkanlara əl vurmadan, əyilib bir xeyli onlara diqqət yetirdi. Nəhayət 
cibindən çıxardığı ağ dəsmalla onların birini götürüb bükdü və onun 
hərəkətlərini izləyən vəkilə uzatdı: 
- Bunu müstəntiq Əlibəyliyə çatdırarsınız. Qoy əl izlərini götürüb 
saxlasın. Çox güman, bizə lazım olacaq. - sonra üzünü doktora tutdu: - 
Hadisədən sonra burada çay içən olmayıb ki? 
Doktor yarı istehzalı cavab verdi: 
- Yox! Elə çay yadımıza düşürdü... 
Qasımlı yenə əvvəlki otağa qayıtdı. O birilər də onun arxasınca gəldilər. 
- Qayçınız bir dənədir? - xəfiyyə başı ilə kitab şkafının yuxarı rəfində 
güclə görünən qayçıya işarə etdi. 
- Nə? - ev sahibi, deyəsən, sualı anlamadı. 
- Qayçı! 
- Hə! Həmişə burada olur. - doktor əlini qayçıya uzatdı. 
- Dayanın! 
Doktor xəfiyyənin qətiyyətli səsini eşidib dayandı və təəccüblə ona baxdı. 
Qasımlı əli ilə çənəsini qaşıyıb, bir an nəsə fikirləşdi. Sonra kitablardan 
birini götürüb qayçının üstünə qoydu. Dönüb ev sahibinə tapşırdı: 
- Xahiş edirəm, bu qayçıya heç kəs toxunmasın. Və çalışın ki, mənsiz 
heç kəsə verməyəsiniz! Əgər mənsiz, gəlib deyən olsa ki, qayçını 
polkovnik istəyir, yalnız onda qayçını həmin sözləri deyən adama 
verərsiniz. Məni başa düşdünüzmü? 
 
56 
  
Doktor Muradzadə kənardan təəccüblə baxan vəkil kimi heç nə başa 
düşməmişdi. Ancaq əllərini yana açıb müticəsinə dilləndi: 
- Necə deyirsiniz, elə də edərəm. 
Qanbay Qasımlı bir daha otağa göz gəzdirib qapıya doğru getdi. Ev 
sahibini narahat etdikləri üçün üzr istəyib mənzildən çıxdı. Onun 
arxasınca gələn Fazil qapı örtülən kimi tələsik soruşdu: 
- Əgər qayçı lazım idisə, niyə götürmədik? 
- O barədə heç kəsə bir kəlmə də deməyin! - polkovnik cavab əvəzinə 
tapşırıq verdi. 
- Qız özünü nə ilə zəhərləyib ki? KS nədir? 
- Bu yeni düzəldilmiş çox güclü bir zəhərdir. Əsasən tabletka şəklində 
olur. İysiz, şirin dadlı bir zəhərdir. Qəbul etdikdən beş dəqiqə 
sonra qəfil təsir edir və bütün orqanları sıradan çıxarır. İngilis dilindən 
tərcümə etsək, romantik bir adı var. 
- Nə? - vəkil maraqla soruşdu. 
- İlan öpüşü! 
Saat artıq dördə işləyirdi. Qasımlı üzbəüz mənzilin zəngini çaldı. Qapını 
açan olmadı. İkinci mərtəbəyə düşdülər. Qasımlı qapılara ani nəzər salıb, 
birinin üstündəki düyməni basdı. Qapını handan-hana yaşlı, xəstə 
görkəmli bir qadın açdı. Yad adamları başdan-ayağa süzüb: 
- Sizə nə lazımdır? - deyə soruşdu. 
- Mən sizin üstünüzdəki mənzildə baş verən ölüm hadisəsini 
araşdırıram. - Qasımlı dilləndi. - Xahiş edirik, deyin, siz dünən günorta və 
ya günortadan sonra blokunuzda şübhəli bir adama rast gəlməmisiniz ki? 
 
 
 
 
57 
  
Qadın bu mədəni adama diqqətlə baxıb bir anlıq fikrə getdi və danışmağı 
qərara aldı: 
_ Mən xəstə adamam, ay bala. Oğlumla tək yaşayırıq. O da səhər tezdən 
gedib, gecə qayıdır. Bir tikə çörəyinin avarasıdır. Mən heç dünən 
mənzildən çıxmamışam. Oğlumun canı üçün düz deyirəm. Tək bir dəfə 
müəllimin oğlu gələndə qapını açmışam. Pul yığırdı. 
Pulunu verdim, getdi. Saat üç olardı. Sonra heç qapını açmamışam. 
- Müəllim kimdir? Onun oğlu pulu nə üçün yığırdı? 
- Müəllim də... Adını da bilmirəm. Birinci mərtəbədə olur. 37-də. Hər 
ay bizdən iki min manatdan pul yığdırıb zibildaşıyanlara verir ki, zibili 
vaxtında yığıb aparsınlar. Yoxsa aparmırlar axı?! Aylaman yığılıb qalır. 
Şikayət eləmirəm ha!.. Elə bilərsiniz şikayət edirəm. Onlar da ailəsini 
saxlayır... 
Qasımlı qadına qısaca “Sağ olun!” deyib tələsik birinci mərtəbəyə endi. 
Heç nə başa düşməyən Fazil də təhqiqatın tezliklə bitəcəyi və haradasa 
nahar edəcəkləri ümidi ilə dönüb onun dalınca düşdü. O, bütün bunları 
mənasız və artıq bir iş hesab edirdi. Eyni zamanda onu da düşünürdü ki, 
məşhur xəfiyyə öz qəti qərarını verməzdən əvvəl hər şeyi özü yoxlamaq 
istəyirsə, buyurub yoxlasın. Ancaq bunu yemək yeyəndən sonra da etmək 
olardı. 
Polkovnik 37-ci mənzilin düyməsini basdı. Kimsə gözlükdən baxıb 
çəkildi və qapının arxasından gənc bir qadın səsi eşidildi: 
- Kimdir? 
- Biz doktorun qohumlarıyıq. - Qasımlı ani nəzərlə Fazilə baxıb 
davam etdi: - 41-ci mənzildə yaşayanın. Xahiş edirik, bir dəqiqəlik qapını 
açın! 
 
 
 
58 
  
Qapı açıldı. Onlarla danışan qarayanız bir gəlin idi. On üç-on dörd yaşlı 
bir oğlan da gəlib onun yanında durdu. 
-Allah rəhmət eləsin, ay qardaş! - qadın canıyananlıqla dilləndi. Biz də 
axşam eşitdik. Yazıq qız niyə öldürüb özünü, heç kəs bilmir... 
- Xahiş edirəm, bizə kömək edin. - Qasımlı sakitcə dilləndi. - Dünən 
siz bu bloka girən yad adam görmüsünüz? 
- Yox, ay qardaş, yadıma gəlmir. Görməmişəm. 
- Sizin oğlunuz dünən mənzillərdən pul yığırmış, düzdür? 
- Bəli, hər ay Səmid yığır zibil pulunu. Zibilyığan gələndə yoldaşım 
verir onlara... 
- Budur Səmid? - Qasımlı oğlanı göstərdi. 
- Bəli, budur. 
Polkovnik mehribanlıqla oğlana baxdı: 
- Sən dünən doktorun ailəsindən də pul aldın? 
- Bəli, aldım! - oğlan cavab verdi. 
- Kimdən aldın pulu? 
- Doktorun qızından. 
- Qapını o açdı? 
- Bəli! Dedim, iki min manat verin. O da dönüb kimdənsə bərkdən 
soruşdu ki, üstündə iki min manat var? Sonra otağa girib 
qayıtdı. Gətirib mənə bir “Şirvan” verdi. Mən də səkkiz min qaytardım. 
- Pulları neylədin? 
- Özümdədir. Hamıdan yığıb qurtarandan sonra atama verəcəm. 
Dünən üç-dörd mənzilin qapısını açan olmadı. 
 
59 
  
- Neçə dənə on min manatlıq pul var səndə? 
-“Şirvan” bir dənədir. Qalanı hamısı minlikdir. 
- Gətir o pulu buraya, baxmaq istəyirəm. 
Oğlanın anası susub təəccüblə söhbətə qulaq asır, ancaq müdaxilə etmirdi. 
Səmid içəri qaçıb, tez də əlində bir on min manatlıq kağız pulla qayıtdı. 
Qasımlı cibindən həmin puldan çıxarıb uşağa verdi. Ondakı pulu alıb boş 
vərəq istədi. Səmid vərəqi gətirən kimi pulu səliqə ilə həmin vərəqə qoyub 
bükdü və onu da Fazilə uzatdı. 
- Əlibəyliyə verərsən! - deyib qadına təşəkkürünü bildirdi və blokdan 
çıxdı. Bu zaman arxadan qadının səsi eşidildi: 
- Qardaş, bir dəqiqə dayanın! 
Qasımlı geri qayıdıb yenidən bloka girdi. Qadın ətrafa baxıb, söhbətini 
kənar şəxsin eşitməyəcəyinə əmin olandan sonra astadan danışmağa 
başladı: 
- Dünən, günorta mən çörək almaq üçün blokdan çıxanda 
gördüm ki, bir oğlan qabaqdan gəlir. Bizim bloka tərəf. Biz bir-birimizin 
lap yanından keçdik. Daha, sonra mən onu görmədim. 
- Saat neçə olardı, onda? 
- İki, ya üçün yarısı olardı... 
- O, necə adam idi? - polkovnik sakitcə soruşdu. 
- Belə... Necə başa salım?... Otuz-otuz beş yaşı olardı. Bığlı oğlan idi. 
Mədəni adama oxşayırdı. Bir əli tənziflə sarınmışdı. O biri əlində nə isə 
var idi... 
- Nə idi? Xahiş edirəm, yadınıza salın! - Qasımlı təkidlə soruşdu. 
- Nəsə nazik bir qovluq idi, ya jurnal idi, fikir vermədim. 
 
60 
  
- Deyirsiniz əli sarıqlı idi. Hansı əli? 
-Yadımda deyil... 
- O sizin sağınızdan keçdi, ya solunuzdan? 
- Sağ tərəfimdən keçdi. Mənə tərəfki əli sarıqlı idi. 
- Deməli, sağ əli? 
- Bəli. 
-Aha... - Qasımlı mənalı tərzdə başını yırğaladı. - Siz o adamı başqa vaxt 
görmüşdünüz? 
- Xeyr! Heç vaxt görməmişdim. 
- Çox sağ olun. Sizə təşəkkür edirəm! 
- Dəyməz... 
Binadan çıxıb maşına mindilər. Fazil maşını işə salıb dedi: 
- Mən acından ölürəm, Qanbay müəllim! 
- Onda məni avtobus dayanacağında düşür, get yemək ye! Ancaq 
stəkanla pulu müstəntiqə bu gün çatdır. Mən evə gedəcəm. 
- Gedək, birlikdə nahar edək! - Fazil təklif etdi. 
- Yox, mən fikirləşmək istəyirəm! - Qasımlı qaşqabaqlı cavab verdi. 
Daha danışmadılar. Dayanacağa çatanda qapını açıb: 
- Xahiş edirəm, mənsiz hər hansı prosessual hərəkət etməyin. 
Məsələ sizin düşündüyünüzdən də dolaşıq və ciddidir! - dedi və 
maşından düşüb dayanacağa keçdi. 
* * * 
 
 
 
61 
  
O, mənzilinə girəndə, Nuranə də axşam yeməyini hazırlamaq üçün, təzəcə 
gəlmişdi. Mətbəxdən qab-qacaq səsi gəlirdi. Ev sahibinin gəldiyini bilib 
mətbəxdən çıxdı. 
- Nahar eləmisiniz? 
- Yox! - Qasımlı başını buladı. - Amma iştaham da yoxdur. Axşam 
yeməyini yeyərəm. İndi qəhvə içəcəm. 
Bunu deyib, iş otağına keçdi və stolun arxasında əyləşib 
müstəntiqin kabinetində qeydlər etdiyi vərəqi çıxardı. Onu qarşısına 
qoyub bir siqaret yandırdı. Qeydlərini bir də oxuyub dərin fikrə getdi. 
Bir azdan Nuranə qəhvə fincanını gətirib onun qarşısına qoydu. Başını 
əlinə söykəyib düşüncələrə dalmış polkovnik, sanki bunu heç hiss etmədi. 
Hər halda, Nuranəyə belə gəldi. Axı hər dəfə o, Qasımlı üçün qəhvə 
gətirəndə başını qaldırıb təşəkkür edirdi!? «Yəqin, görmədi. Yenə 
soyudacaq!» Qasımlının isə artıq, fikirləri qarışmağa başlamışdı. «Bu 
qadın niyə çıxıb getmir?!» 
- Gətirdim, soyutmayın! - Nuranə xəbərdarlıq etmək istədi. 
- Gördüm, çox sağ olun! - Qasımlının səsində az da olsa kobudluq var 
idi. 
- Bağışlayın... - Nuranə bunu deyərək, dönüb getdi. 
Qasımlı başını qaldırıb onun arxasınca baxdı. Onsuz da 
düşüncələrdən ayrılmışdı. Bu qadında son vaxtlar müsbət dəyişikliklər 
baş verirdi. Elə indi də, paltarını dəyişmişdi. Əynində enli, qara şalvar, 
mavi köynək var idi. Ancaq dəyişən təkcə paltar idimi?.. 
Yadına Gülafət xanım düşdü. Qəribədir, ona elə gəlirdi ki, artıq doğma 
bir adamı var. Bu qadın indi, yəqin ki, ərinin düşdüyü çıxılmaz vəziyyətə 
 
 
 
62 
  
görə əzab çəkirdi. Qasımlı boynuna götürdüyü bu işi müvəffəqiyyətlə 
başa çatdırıb, Məlikxanlının təmiz adını özünə 
qaytararsa, Gülafət xanımın da əzablarına son qoyulacaqdı... 
Çalışmaq lazım İdi və Qanbay Qasımlı bütün fikirləri başından qovub işə 
girişdi. Qeydlərini bir daha diqqətlə gözdən keçirib bu dəfə başqa ağ 
vərəqdə yeni qeydlər etməyə başladı. O, indi xəfiyyədən çox, öz əsəri 
üzərində işləyən yazıçıya bənzəyirdi. Tez-tez dayanıb düşünür, soyuq 
qəhvədən bir qurtum içib, siqaret yandırır, yenə nə isə yazırdı. Nəhayət, 
işini qurtarıb ayağa qalxanda saat yeddi olmuşdu. Möhkəm acdığını hiss 
edib, mətbəxə keçdi. Nuranə axşam yeməyini hazırlayıb süfrəyə düzmüş, 
özü isə sakitcə çıxıb getmişdi... 
 
 
 
VII fəsil 
Ehtirasın qələbəsi 
Həmin gün Fazil Məmmədli xoşagəlməz xəbəri Gülafət xanıma çatdırıb, 
onun kabinetindən çıxandan sonra, sarsılmış qadın ərinin iş yerinə zəng 
vurdu. Yerində olmadığını dedilər Evə zəng vurdu. Dəstəyi götürən 
olmadı. Cib telefonu da bağlı idi. Gülafət xanım bilmirdi ki, Məlikxanlı 
bu gün səhər cib telefonuna yeni nömrə aldırmış və onu da hələlik, yalnız 
üç nəfərə - Ruslan Dadaşova, Qanbay Qasımlıya və sürücüsü Asəfə 
bildirmişdi. 
İşdə heç cür qərar tuta bilməyib evə gəldi. Kostyumunu çıxarıb, mavi 
rəngli ev xalatını geyindi. Başını qarışdırmaq üçün yemək hazırladı. 
Nahar edib, süfrəni yığışdırdı və boş-boşuna otaqları gəzməyə başladı. 
Ürəyi qəfəsdəki quş kimi çırpınır, sakit ola bilmirdi. 
 
 
 
63 
  
Deməli, Niyazinin belə işləri də var imiş?! Qız uşağını yoldan çıxarıb, 
namusunu ləkələyib!.. Özü də gör, kimin qızının?! Doktor Muradzadənin! 
Ziyalı, tərbiyəli bir ailənin qızının. Gör necə harınlayıbmış bu?! Gör necə 
gözü qızıbmış bunun! Əclaflığa bax! 
Ən əsası o idi ki, o, Gülafət xanıma xəyanət etmişdi. Gənc və gözəl qadın 
bu xəyanəti heç cür bağışlaya bilmirdi. O, qısqanc bir 
qadın idi və sevdiyi ərinin ondan başqa, kiməsə mənsub olmağını heç 
vəchlə qəbul edə bilmirdi. Məlikxanlı onu həmişə sevib əzizləsə də, ər- 
arvad münasibətlərinə çox az vaxt tapa bilirdilər. Buna baxmayaraq, o, bir 
dəfə də ərinə xəyanət etməmişdi. 
Məgər o, insan deyildi? Qadın deyildi? Əlbəttə, qadın idi. Həm də, lap 
yaxşısından! O öz gözəlliyini lap yaxşı başa düşürdü. Kişilərin ona necə 
oğrun-oğrun baxdıqlarını da duyurdu. Elə sürücüləri Asəf! Tərbiyəli, saf 
uşaqdır. Ancaq onunla üzbəüz gələndə özünü itirir, üzünə düz-əməlli baxa 
bilmir. 
Lap Ruslan özü! Niyazinin dostu olsa da, Gülafətə qarşı münasibətini 
gizlədə bilmir. Əlinin altında o qədər gözəl qızlar, qadınlar var. Həmişə 
də seçib, ən gözəllərini işə götürür. Ancaq yenə gözü Gülafətdədir. 
Danışanda üzünə baxmaq əvəzinə, ora-burasına baxır. 
Gülafət xanımın Ruslan Dadaşovdan xoşu gəlmirdi. Kürən, gözləri pişik 
gözü kimi parıldayan, həmişə yekə dodaqlarını gəmirən bu adam ona 
vəhşi pələng təsiri bağışlayırdı. Yaşı qırxa çatmasına baxmayaraq hələ 
evlənməmişdi. Gülafət xanım, nədənsə, Ruslanı yataqda başqalarından 
son dərəcə fərqli hesab edirdi və düşünürdü ki, o, nə yaxşı evlənmir. Ona 
ərə gedən qadın həftənin sonuna 
salamat çıxa bilməzdi. Çünki Ruslanın sifətində nəvazişdən, insafdan 
əsər-əlamət yox idi. 
 
 
 
64 
  
Axşam bağda, ərinin qonağı olan o ciddi şimalı kişi yadına düşdü. Qəhvə 
fincanını onun qarşısına qoyanda, o, qadının gözlərinə elə bir iti baxışla 
baxdı ki, baxışları iti bıçaq kimi kəsib, Gülafət xanımın içini doğradı. O, 
görəsən, nəyə görə qəflətən belə baxdı? Qətiyyən qadın düşkününə 
oxşamırdı o! Ancaq yəqin, o da Gülafət xanımın gözəlliyi qarşısında dözə 
bilməmişdi. Elə Gülafət xanımın da, iik baxışdan, ondan xoşu gəlmişdi və 
özündən asılı olmayaraq bunu baxışları ilə bildirmişdi. 
Ətrafında o qədər, ərindən də yaxşı kişilər tapa bilərdi ki! Ərinin heç uşağı 
da olmurdu... Məgər Gülafət ona xəyanət edə bilməzdi? Əlbəttə, edə 
bilərdi! Buna imkan da var idi. Asəf özü istənilən vaxt onun sərəncamında 
idi. Lakin Gülafət xanım ərinə xəyanət etmək, öz təmiz adına, öz 
xanımlığına ləkə yaxmaq istəmirdi. 
Ah Niyazi! Məgər mən kimdən pisəm ki, məni başqalarına dəyişmisən? 
İndiki qızların hansı sənə verdiyim xoş duyğuları verə bilər axı? Heç biri! 
Niyə özünü də, məni də rüsvay elədin? İş yoldaşlarımın, rəfiqələrimin 
üzünə necə baxacağam mən? 
O, elə bilirdi ki, çox yuxarılardan aşağı yuvarlanıb. Hiss edirdi ki, 
daxili mənliyi də əwəlki deyil. Bu mənlik tapdalanmışdı. Poliklinikada 
həmişə ona qibtə edənlər, şirin dillə dindirib, nəvaziş göstərənlər, ona 
ideal və əlçatmaz bir xanım kimi baxanlar arxasınca pıçıldaşacaq, rişxənd 
edəcəkdilər. 
Ona elə gəldi ki, bax indicə, ən adi bir kişi ilə - fəhlə olsun, sürücü olsun, 
fərqi yoxdur - əlaqədə ola bilər... Lakin, yox! O başa düşdü ki, bərk 
əsəbiləşdiyi və sarsıldığı üçün belə düşünür. Əslində Gülafət xanım 
sınmışdısa da, parçalanıb tökülmək istəmirdi. Bəlkə də bu sınığı, nə 
vaxtsa, yamamaq mümkün olacaq. Ancaq qüruru, mənliyi parçalanıb 
tökülsə, yığıb-yığışdırmaq olmayacaq! 
 
 
 
 
65 
  
Gülafət xanım incə duyğulu, eyni zamanda, güclü hissiyyatlı bir qadın idi. 
Lakin bu hissiyyatını həmişə daxilində gizlədirdi. Baxışları vasitəsilə 
başqalarına məlum olmasına imkan vermirdi. O, kişilərin nəvazişli 
sözlərini, ehtiraslı baxışlarını çox xoşlayırdı. Bundan, həmişə, daxili bir 
zövq alırdı. Kobudluğu, sırtıqlığı isə sevmirdi. Ona yönəldilən istənilən 
münasibət mədəni olmalı idi. Səmimiyyətlə, məhəbbətlə müşayiət 
olunmalı idi. Etika qanunları çərçivəsindən çıxmamalı idi. O, ürəyinə 
yatan əks cins nümayəndəsinin qəlbinə beləcə sahib olmağını istəyirdi. 
Tam hüquqlu sahib kimi bütün varlığına, vücuduna, mənliyinə, namusuna 
sahib olmağını isə 
istəməzdi. 
Birdən-birə yadına bağda yaşadığı intim bir epizod düşdü... 
Bazar günü yığışıb bağa getmişdilər. Asəf də onlarla idi. Kabab süfrəsinə 
hazırlıq görülürdü. Mərmər hovuzun yanındakı kölgəlikdə hərə bir iş 
görürdü. Gülafət xanım da dizlərini tam qatlayıb yerə qoyulmuş çuqun 
tasdakı doğranmış əti qarışdırırdı. Əyninə yüngül, nazik parçadan şalvar 
və şalvarın üstünə sallanan köynək geymişdi. Arxası stola tərəf idi və 
qarşısında dayanan Asəfdən xahiş etdi ki, stolun üstündəki istiot qabını 
götürüb ona versin. Əri onda, deyəsən, evin böyründə öz sevimli iti ilə 
məşğul idi. Asəf arxaya keçib, istiot qabını götürdü və onu Gülafət xanıma 
verənədək, lazım olandan çox vaxt keçdi. Gülafət xanım birdən başa 
düşdü ki, köynəyi yuxarı dartıldığı üçün arxadan alt paltarı və çılpaq 
belinin bir hissəsi görünür. Asəf özündən asılı olmayaraq, dayanıb bir 
neçə anlığa ona tamaşa etmişdi. İstiot qabını ona verəndə özündə olmadığı 
açıq-aşkar hiss olunurdu. 
Onda Gülafət xanımın bütün bədəninə ləzzətli bir duyğu yayıldı. Sadiq və 
səmimi bir oğlan hesab etdiyi Asəfə qarşı içində bir məhrəmlik də baş 
qaldırdı. Asəfi xoş dillə dindirməyə bir ehtiyac hiss etdi özündə. 
 
 
 
66 
  
- Yorulmamısan ki, Asəf? - deyə soruşdu. 
- Yox, yox, o nə sözdü, Gülafət xanım? 
Onda Asəfin də səsində əvvəlkindən daha artıq mehribanlıq, daha artıq 
sadiqlik hiss olundu. Gülafət xanım qabı ona qaytarıb, yerinə qoymağı 
xahiş etdi və Asəf arxasına keçəndə bu dəfə bədəninə yayılan istilik ona 
daha artıq ləzzət verdi. O xoş anları Gülafət xanım indiyə qədər unuda 
bilməmişdi. 
Asəf cavan, yaraşıqlı oğlan idi. Bir az da utancaqlığı var idi. Bəzi sürtük 
cavanların tayı deyildi. O, birdən-birə Gülafət xanımın gözündə daha da 
gözəlləşdi, şirinləşdi və doğmalaşdı. Onun bütün xahiş və göstərişlərini 
sevinclə yerinə yetirən, onun qulluğunda durmaqdan zövq alan bu oğlanı 
görmək istədi. Təkcə görmək yox, onun istək dolu baxışlarını üzərində 
duymaq, məhəbbət hiss-həyəcanlarını onunla bölüşmək arzusu keçdi 
ürəyindən. 
Daxilində baş qaldıran isti bir ehtiras onu incidirdi. Ona görə incidirdi ki, 
bu saat arzuladığı yanında yox idi. Ancaq bu ehtiras, həm də, onu 
xumarlandırır, qəribə, şirin bir burulğana salırdı. Gəlib ağzı üstə divanda 
uzandı. Rahatlıq tapa bilməyib çevrildi və əlini öz yaraşıqlı əndamına 
çəkdi. Birdən-birə həyatı, yaşayışı, taleyi ona çox mənasız və acınacaqlı 
göründü. Yenə ağzı üstə çevrilib hönkürtü ilə 
ağlamağa başladı. 
Ağlayıb ürəyini boşaldandan sonra, ayağa qalxaraq əl-üzünü sərin su ilə 
yudu. Yaxınlaşıb güzgüdə özünə baxdı. Onsuz da həmişə zərif və bir 
qədər də solğun olan sifəti bəzək-düzəksiz də gözəl və cazibədar 
görünürdü. Sağ yanağındakı kiçik qara xal simasını bir az da 
şirinləşdirirdi. 
Yenə otağında gəzişməyə başladı. Bir fikir qəlbinə getdikcə hakim 
kəsilməyə başlayırdı. İstəyirdi ki, Asəf yenə də onun bədəninin naməhrəm 
 
67 
  
hissələrini görsün. İstəyirdi ki, bağda aldığı həmin xoş zövqü bir daha 
yaşasın. 
Burada çətin və ya pis nə vardı ki?.. Asəfi telefonla çağıracaq. Sonra da, 
o gələnə yaxın divanda uzanıb üstünü açacaq. Guya yatıb yuxuya qalıb və 
üstü də təsadüfən açılıb. Onun səsini eşidib ayağa qalxacaq. Bu 
vəziyyətdən hər ikisi utanacaq, hər ikisi sonsuz ləzzət alacaq. Sonra da 
deyəcək ki, səni çağırmışam, məni mağazaya aparasan. Ya da, nə isə 
başqa bir bəhanə. Asəfin ağlına heç nə gəlməyəcək... 
Cib telefonunu əlinə götürdü. Birdən həyəcanlanmağa və ürəyi 
döyünməyə başladı. Qəribədir! Hətta lap çox qəribədir ki, o, Asəfə zəng 
vurmağa cəsarət etmirdi. Məgər ona nə deyəcəkdi ki? 
Deyəcəkdi, gəl, mənə lazımsan! Belə zəngi indiyə qədər yüz dəfə edib və 
yüz dəfə həmin sözü demişdi. Anasıgilə getmək üçün, mağazaları gəzmək 
üçün və sair. Bəs indi ona nə olmuşdu?.. 
Telefonu stolun üstünə atıb yenə məqsədsiz halda otaqlarda gəzişməyə 
başladı. Onun daxilində, sanki ağlı və ehtirası kəskin mübarizəyə 
girişmişdi. Onların gah biri, gah da digəri üstünlük qazanır, ancaq 
hansının üstünlük qazanmasından asılı olmayaraq, bu çarpışma Gülafət 
xanımın içini incidirdi. 
Nəhayət, qərara gəlib, bir də telefonu götürdü. Axı ondan nə gedirdi ki?.. 
Zəng vurub çağırar. Əgər o gələnə kimi fikrini dəyişsə, Asəfi ayaq üstə 
qarşılayar və xahiş edər ki, onu anasıgilə aparsın. 
Axır ki, cəsarətini toplayıb zəng vurdu. 
-Asəf, salam! Haradasan? 
Asəf Məlikxanlının bağında idi. Səhər prokurorluqda olmuş, izahat 
vermişdi. Məlikxanlının izahatını isə müstəntiq özü gəlib malikanəsində 
almışdı. İndi günorta idi. Təzəcə nahar etmişdilər. Məlikxanlı kölgədə, 
 
 
68 
  
stolun arxasında oturub, başını əlləri arasına almışdı. Asəf ondan bir qədər 
kənarda idi. 
- Bağdayam... - deyə cavab verdi. 
- Niyazi oradadır? - qadın asta və titrək səslə soruşdu. 
- Bəli... Ancaq getməlidir. Harasa çağırıblar. 
Asəf burasını yalandan deyirdi. O, əslində, Məlikxanlının bağda 
olmadığını deməli idi. Lakin xətrini dünyalar qədər istədiyi Gülafət 
xanıma əwəldən yalan deyə bilmədi. 
-Asəf, mən hər şeyi bilirəm... 
- Bəli... - Asəf başqa söz tapmadı. 
Yenə ürəyi döyünməyə başladı. Boğazının quruduğunu hiss etdi. 
Desinmi?.. Cəsarətini toplamağa çalışdı. Axı niyə də deməsin? Hələ ki, 
burada heç nə yoxdur?! Tək qalıb... Darıxır... Ürəyi partlayır! 
- Evə gələ bilərsən? Mənə lazım olacaqsan... - sözlər ağzından qəfil 
çıxdı. Ancaq dilinin dolaşdığını da hiss etdi. 
- Nə olub ki? - Asəfin səsində canıyananlıq var idi. 
-Vacib lazımsan. Anamgilə gedəcəm... 
- Gələrəm! Nə vaxt? 
- Elə indi çıx! Mən hamamda olacam. Sən gələnə qədər çıxmasam, 
mənzilin qapısı açıq olacaq, açıb girərsən... 
- Baş üstə! Gəlirəm! 
Vəssalam! Ancaq bu hələ heç nə demək deyildi. Hələ fikrini dəyişə 
bilərdi. Hələ onu bürüyən bu qeyri-adi, maraqlı hisslərdən qurtarmaq 
olardı. Ancaq nədənsə, qurtara da bilmirdi. Düşdüyü cığırla 
kor-koranə gedirdi... 
 
69 
  
Soyunub vanna otağına girdi. Duş qəbul etdi. Sərin su damcıları bədəninə 
yayıldıqca, əli ilə sinəsini, ağappaq, sağlam budlarını sığallayır, elə bil 
atəşini söndürmək istəyirdi. Deyəsən bədənini sərinlədən suyun xeyri də 
oldu. Daxilini yandıran ehtiras öləziməyə başladı... 
«Mən nə etmək istəyirəm? - deyə düşünməyə başladı. -Vallah, bu 
uşaqlıqdır, mən edirəm. Guya bununla nə olacaq ki? Sənə nə deyim, ay 
Niyazi, bunlar hamısı sənin ucbatındandır!» Qəlbində ərinə qarşı nifrətə 
oxşar bir şey də əmələ gəldi. Cəld qurulanıb, ağ rəngli alt paltarını əyninə 
keçirtdi. Üstündən mavi xalatını da geyinib vanna otağından çıxdı. 
«Heç nə lazım deyil! Nahaq yerə zəng vurdum. Gəlsin, deyəcəm ki, 
fikrimi dəyişmişəm, başım ağrıyır...» 
Lakin bu hislər çox az çəkdi. Cəmi beş dəqiqə... Qəbul etdiyi duşun 
sərinliyi bədənindən gedən kimi, o dəli istək yenidən öz yerinə qayıtdı. 
Qərarlaşdırdığı kimi, qapıya gedib, vurulmuş cəftəni çəkdi və geriyə 
qayıdıb divanda uzandı. Xoş və şirin xəyallar yenə onu öz qoynuna aldı. 
... Qapının zəngi çalınanda, diksinib həyəcanlanmağa başladı. 
Tez üzünü divanın söykənəcəyinə tərəf çevirib, böyrü üstə uzandı. Yaxası 
açıq olan xalatını yana çəkib, dizlərini qatladı. Gözəl, çılpaq ayaqları və 
alt paltarın qoruduğu arxa sahələr xalatdan tamam azad oldu. Xoş, ancaq 
həm də çox güclü həyəcandan ürəyi az qalırdı yerindən çıxsın. Qapı açıldı 
və kimsə mənzilə girdi. Birbaşa otağa keçib onun başı üstündə dayandı. 
Səs salmadan dayanıb bu qeyri-adi gözəlliyə tamaşa etməyə başladı. 
Gülafət xanım qəribə hisslərin əlinə düşmüşdü. Bu hisslərdən tezliklə 
ayrılmaq istəmir, bütün bədəninə ilıq bir səadət gətirən anların uzanmasını 
istəyirdi. Özünü yatmış kimi göstərib, ağır-ağır nəfəs alırdı. Bu saat 
Asəfin nə düşündüyünü bilmək istəyirdi. 
 
 
 
 
 
70 
  
«Asəf məni çağırmayacaq, - deyə düşündü. - Utanacaq. Bəlkə özüm 
çevrilim? Özümü yatıb-ayılan kimi göstərərək, qalxım və deyim ki, 
bağışla, yuxuya getmişəm». 
Bununla da hər şey bitəcək və bu anların şirinliyi hər ikisinin yaddaşından 
uzun müddət silinməyəcək. Asəf həmişə onu görəndə utanacaq. O da 
Asəfi... Həmin bu anlarda, dünyada Gülafət xanım üçün Asəfdən əziz, 
Asəfdən doğma heç kəs yox idi. Asəfin onun çılpaq bədəninə tamaşa 
edərək, daxilən alışmasına görə, hətta ona yazığı da gəldi. Ürəyindən 
keçirdi ki, kaş oğlan cəsarətlənib ona 
yaxınlaşaydı. Heç olmasa qucaqlayaydı onu... «Cəhənnəm olsun hər şey! 
Niyazi, onsuz da, qədrini bilmədi sadiqliyimin...» 
Ancaq... Gülafət xanım bilmirdi ki, onun başının üstündə dayanıb 
ehtirasdan boğulan Asəf yox, Ruslandır! Bəli, Ruslan Dadaşov! O, 
yolüstü Gülafət xanıma baş çəkib, onun baş vermiş hadisəni bilib- 
bilməməsini öyrənmək istəmiş, zəngi çalandan sonra qapının açıq 
olduğunu görüb mənzilə girmişdi. 
Ruslan Dadaşov heç nə anlaya bilmirdi. Gülafət xanım nəyə görə qapını 
açıq qoyaraq beləcə yatıb?.. Tez də ağlına gəldi ki, yəqin həmin hadisədən 
və məktubdan xəbər tutaraq sarsılıb. Hətta bəlkə də içib? 
Ancaq Gülafət xanım spirtli içkiləri indiyədək dilinə də vurmamışdı. 
Ruslan özünə gəlib, vəziyyəti qiymətləndirməyə başladı. Hər nə səbəbə 
görə yatıbsa da, dəxli yoxdur. Onun qarşısında təsvir edilməsi mümkün 
olmayan gözəllik durmuşdu! Bu gözəlliyi heç bir rəssam ya¬rada 
bilməzdi. Çünki bu görünüşün gözəlliyi təkcə görünüşündə deyildi. Həm 
də canlılığında, hərarətində idi. Bu görünüş Ruslan üçün həm də ona görə 
əvəzolunmaz idi ki, qarşısında uzanan başqa qadın yox, Gülafət xanım 
idi! O Gülafət xanım ki, Ruslan onun üçün həmişə 
 
 
 
71 
  
alışıb-yanmışdı. Ancaq hər hansı bir addım atmağa cəsarət etməmişdi. 
Gülafət xanım belə bir cəsarət üçün şərait yaratmamışdı. Bu o Gülafət 
xanım idi ki, Ruslan onun açıq dizlərini də görməkdən ötrü çox şeydən 
keçərdi. 
İndi Gülafət xanımın bütün alt paltarı da açıqda idi. Ruslanın bədəni dəmir 
kimi gərilmişdi. O, qarşısında uzanmış qadına artıq insan kimi yox, 
qarşısından qaçanda yorulub dizi üstə yıxılmış dişi ceyran kimi baxırdı. 
Özü də qızmış erkək pələng kimi ovunun üstünə atılmağa, onu parça- 
parça etməyə hazır vəziyyətdə idi. 
Cəhənnəm olsun hər şey! Qanunlar da, qaydalar da, lap kişilik də, mərdlik 
də! O bu imkanı əldən buraxa bilməzdi! Əldən buraxsaydı, sonra ömrü 
boyu peşmançılığını çəkərdi... 
Tələsik gedib mənzilin qapısını içəridən bağladı və geri döndü. Divanda 
oturub sağ əlini qadının çiyninə qoydu: 
- Gülafət xanım, ayılın! 
Səsi tanıyan qadın dəhşətlə, arxası üstə çevrildi. Bu dəfə Ruslanın 
qarşısında daha da çılpaqlaşdı. Ruslanın gözlərindən şimşək çaxırdı. O, 
sol əlini uzadıb xalatın ətəyi ilə Gülafət xanımın qabağını örtdü. 
- Belə niyə yatmısınız? Sizə soyuq dəyə bilər... 
Qadın, gözucu, ayaqlarında gəzən ələ baxdı. Qalxmaq istədisə də, hansısa 
bir qüvvə onu qalxmağa qoymadı. Hiss etdi ki, müqavimət göstərməyə 
gücü yoxdur. Ruslanın baxışları onu içindən didib- tökürdü. «Heç olmasa 
baxmayaydı, mənliyimi tapdalayıb əzməyəydi...» - deyə düşündü. Ancaq 
danışa bilmirdi. Heç fikirləşə də bilmirdi... 
Ruslan bunu başa düşürdü. Hiss edirdi ki, həsrətində olduğu qadın, artıq, 
onun əlindədir. 
 
 
 
72 
  
- İstədim, sizə baş çəkim, görüm necəsiniz.. - dedi. - Niyazi müəllimin 
başına gələni, deyəsən, bilirsiniz... 
- Bilirəm... - Gülafət xanım dodaqlarını yalayıb, güclə cavab verdi. 
- Düz iş görməyib. Biz kişilər beləyik. Qadından ötrü hər şeydən 
keçirik. Ancaq sizi kiməsə dəyişmək, doğrudan, düzgün iş deyil... 
Gülafət xanım dinmədi. Alt dodağını bərk-bərk dişləmişdi. Bütün bədəni 
gərgin vəziyyətdə idi. Gözləri Ruslanın sinəsinə zillənsə də, fikrən onun 
sol əlinin hərəkətlərini izləyirdi. Əl son nöqtəyə çatanda bədənindən 
keçən giziltiyə dözə bilmədi: 
- Lazım deyil... Asəf indi bura gələcək... 
Ruslan bir daha hər şeyi anladı. Anladı ki, bu qadına sahib olsa, 
bu pis nəticə verməyəcək. Qorxulu bir şey yoxdur. Demir ki, dur rədd ol, 
cəhənnəm ol, deyir, Asəf gəlib görə bilər... 
- Qapını bağlamışam, narahat olma! - dedi və əyilib onun dodaqlarından 
öpdü. 
Gülafət xanım özünü tamam unutdu. Bayaqdan ağlı ilə müharibə aparan 
dəhşətli ehtiras tam qələbə çalaraq, öz bayrağını ağlın ən yüksək zirvəsinə 
taxdı. Və beləliklə, qürurunun ən yüksək, varlığının isə ən dərin nöqtəsi 
zəbt olundu. 
... Yarım saatdan sonra qapının zəngi çalındı. Gülafət xanım boğula- 
boğula «Asəfdir!..» dedi. Lakin Ruslan ona danışmağa imkan vermədi və 
ağzını öz kobud dodaqları ilə qapadı... 
... Yenə qapının zəngi çalındı. Ancaq onu açan yox idi. Bir azdan Gülafət 
xanımın cib telefonu səslənməyə başladı. Asəf idi. Bilmək istəyirdi ki, 
Gülafət xanım onu özü çağırdığı halda, haraya çıxıb gedib?.. Telefon 
zənginə də cavab verən yox idi... 
 
 
73 
  
Asəf dayanıb gözləməyə başladı. Sonra həyətə düşüb, bir az da orada 
gözlədi. Arada Gülafət xanımın cib telefonuna zəng vururdu. Ancaq 
telefonu götürən yox idi. Nəhayət, maşına minib bağa sürdü. «Bir azdan 
zəng vurub, lazım olsa qayıdaram» - dedi. Lakin üç saat sonra, yenə 
telefona cavab verən olmadı. Buna Gülafət xanımın 
imkanı da yox idi... 
Axır ki, saat 6-da ev sahibəsi telefonu götürdü. Ruslan indicə çıxıb 
getmişdi. 
- Hə, Asəf?.. - səsindən çox yorğun olduğu bilinirdi. 
- Gülafət xanım, mən gəlmişdim... Nə vaxtdır sizə zəng vururam, 
götürmürsüz. 
- Məni yuxu aparmışdı, Asəf, bərk yatmışammış... 
- Nə olub, xəstəsiniz? 
- Hə, xəstəyəm, Asəf, özümü yaxşı hiss etmirəm. 
- Onda gəlirəm! - Asəf onun cavabını gözləmədən telefonu qapadı. 
VIII fəsil 
Ruslan dadaşov və zakir 
Qapıda dayanan polis işçisi hörmətlə salam verib kənara çəkildi. Zakir 
onun salamını başı ilə alıb binaya daxil oldu və pilləkənləri səbirlə 
çıxmağa başladı. Rayonun təmir aparılan bir neçə orta məktəbinə baş 
çəkib gəlmişdi. İş gününün sonu idi. Gördüyü işlər barədə başçıya hesabat 
verib evə gedəcəkdi. Həmişəki kimi yenə də qapısının yanındakı lövhəyə 
diqqət yetirdi: «İcra hakimiyyəti başçısının müavini Z.N.Məlikxanlı». 
Qapını açıb içəri girdi və keçib kreslosunda əyləşdi. 
Cavan olmasına baxmayaraq, bir ilə yaxın idi ki, bu vəzifədə işləyirdi. 
Onu bu vəzifəyə sözsüz ki, atasına görə təyin etmişdilər. Daha doğrusu, 
 
74 
  
işi onun üçün Ruslan Dadaşov təşkil etmişdi. Atasının xahişi ilə. İcra 
başçısı, nədənsə, həmişə Ruslanın hörmətini saxlayırdı. Elə deputatlığa 
namizədliyini də Ruslan bu rayondan vermək istəyirdi. Həm başçıya görə, 
həm də necə olmasa, Zakir özü də burada idi. 
Zakirin fikrincə, bəzi xasiyyətləri olmasaydı, Ruslandan yaxşı deputat 
olardı. Birincisi, bilikli hüquqşünas idi, ikincisi çox güclü 
təşkilatçılıq qabiliyyəti var idi, üçüncüsü də, lazım gələndə, sadəliyi 
bacarırdı. Bir də gördün, qolunu çırmayıb sənin üçün kabab çəkdi, yaxud 
salat düzəltdi. O qədər pulu ola-ola maşını həmişə özü sürür, sürücü-filan 
götürmürdü. Di gəl ki, kobudluğu, bir də arvadbazlığı olmayaydı. 
Zakirin tərbiyəsi uşaqlıqdan elə qurulmuşdu ki, qadınlardan bacardıqca 
uzaq gəzirdi. Doğrusu, həm də qorxurdu. Qorxurdu ki, sonra bir hoqqası 
çıxar, evdə də biabır olar, işdə də. Bəxtindən, özünə də pis qadın qismət 
olmamışdı. Həyat yoldaşı Zəminə qəşəng, mehriban bir qadın idi. 
Son vaxtlar çalışırdı ki, Ruslanla az əlaqə saxlasın. Evinə də dəvət etmirdi. 
Ən çox da arvadına görə! Düzdür, arvadına arxayın idi öz aləmində. 
Ancaq bilirdi ki, Ruslan da Ruslandır. Xüsusilə keçən yay birlikdə 
rayonlara gəzintiyə çıxandan sonra çalışırdı ki, onunla çox oturub- 
durmasın. 
Sentyabrın əvvəlləri idi, deyəsən. Ruslan dedi ki, gəl mənimlə Gəncə 
tərəflərə gəzintiyə çıxaq. Zakir də həmin bu vəzifəyə təzəcə təyin 
olunmuşdu. Şöbə müdiri idi bundan əvvəl. Hə... Zakir də dedi ki, yaxşı 
alınmaz axı, işə təzə başlamışam. Ruslan o saat cib telefonu ilə başçıya 
zəng vurub Zakir üçün icazə aldı və dedi ki, iki-üç günlüyə 
mənə lazımdı o... Axır ki, Zakir razılaşdı və Ruslanın ağ «Mersedes»ində 
yola düşdülər (Onda Ruslan «Mersedes» sürürdü. Sonra deyəsən onu bir 
həkim dostuna bağışlayıb, indiki bu «Nissan»ı aldı). 
 
 
 
75 
  
Gəncədə Ruslanın bir neçə obyektinə baş çəkəndən sonra ətrafdakı 
rayonların birinə getdilər. Ruslan maşını rayon mərkəzindən bir qədər 
kənarda, meşəliklər içində yerləşən geniş həyətli bir restorana sürdü. 
Hələ ora çatmamış, rayonun nüfuz sahiblərindən kiməsə cib telefonu ilə 
zəng vurub, restorana iki qız göndərməsini tapşırdı. 
Zakirin o saat dalağı sancdı. Onun qəfil tanışlıqlardan xoşu gəlmirdi. Belə 
vaxtlarda özünü sərbəst aparması üçün təcrübəsi yox idi. Ancaq özünə bir 
az da təskinlik verdi ki, günortadan keçməsinə baxmayaraq, axşama çox 
var idi və bir neçə saat vaxtını şən keçirib, bəxtinə düşən qıza öyrəşə 
bilərdi. 
Maşını birbaş restoranın həyətinə salan Ruslan: 
- Burada yaxşı yemək verirlər, - dedi. 
Maşından düşən kimi, ağacların kölgəsinə qoyulmuş stollara yemək 
daşıyan bir oğlan Ruslanı tanıyıb içəri qaçdı. Bir dəqiqə keçməmiş, hələ 
gənc olmasına baxmayaraq, xeyli kökəlmiş, 
yekəqarın bir kişi özünü tələsik qonaqlara yetirdi. Hər ikisi ilə ikiəlli 
görüşüb: 
- Xoş gəlmisiniz! - dedi. 
Ruslan yekə dodaqlarını gəmirə-gəmirə ətrafına boylanıb: 
- İşlər qaydasındadır? - deyə soruşdu. 
- Bəli, Ruslan müəllim. Allaha şüküıi 
- Dərədəki stol boşdu? 
-Xeyr. Bir-iki rayon uşağıdı. Bu saat boşaldarıq! 
- Boşaldın! Sonra yaxındakı iki otağı da hazırlayın! Qızlar gələcək. 
Onları yanımıza gətirərsiniz! 
 
 
76 
  
- Baş üstə! 
- Bizə nə verəcəksiz? 
- Ürəyiniz nə istəyir, ondan! 
Ruslan dönüb Zakirə baxdı. Zakir çiyinlərini çəkdi. Yəni mənim üçün 
fərqi yoxdur. Ruslan bir az fikirləşib özü dilləndi: 
- Hələlik yaxşı bir qazan xörəyi hazırlayın. Bildirçin kababı da olsun. 
Yoxdursa, tapın! Quzu-filan da öz yerində. 
- Baş üstə! 
Meşənin içindəki dərəyə tərəf düşdülər. Ruslan soyunub özü ilə gətirdiyi 
yüngül idman formasını geyindi. Qovaq ağacının kölgəsinə 
qoyulmuş stolun arxasında oturdular. Beş dəqiqə keçməmiş, süfrəyə 
qəlyanaltı və bir şüşə soyuq zoğal arağı qoyuldu. Ruslan onlara qulluq 
etmək istəyən oğlanı kənarlaşdırıb, şüşəni özü götürdü və hər ikisi üçün 
araq süzdü. 
- Götür görək! - dedi. - Birinci sağlıq, sözsüz ki, Niyazi müəllimin 
şərəfinədir. Allah onu başımızdan əskik eləməsin! 
Qədəhi başına çəkdi. Zakir stəkanı əlinə götürsə də, ağzına vurub stolun 
üstünə qoydu. İçkiyə çox da meyilli deyildi. Xüsusilə də ac qarına! Ancaq 
Ruslan üçün, araq ilə suyun, deyəsən, bir o qədər də fərqi yox idi. 
Bir qədərdən sonra qazanda bişirilmiş, çox dadlı ət xörəyi gətirdilər. Zakir 
bəlkə də ömründə belə dadlı xörək yeməmişdi. Ya bəlkə də ac olduğu 
üçün ona belə gəldi, deyə bilməzdi. Hər halda, yeməyə çox iştahayla 
girişmişdi. 
Restoranın sahibi olan yekəqarın kişi iki cavan qızı gətirib onlara təhvil 
verdi və irişə-irişə soruşdu: 
- Bir şey lazım deyil, Ruslan müəllim? 
 
77 
  
Ruslan ona, əli ilə getmək işarəsi verib, qızları diqqətlə süzməyə başladı. 
Qızların hər ikisi iyirmi yaşında olardı. Onlardan biri boy- buxunlu, 
sarışın qız idi. Əyninə qara cins parçadan şalvar, ağ rəngli, 
sinəsi açıq mayka geymişdi. Özünü Nara kimi təqdim etdi. Ruslan onun 
əsl adı ilə heç maraqlanmadı da! Və üzünü o biri qıza tutdu. 
Bu qız, nədənsə, ilk baxışdan Zakirə çox suyuşirin göründü. Qara saçları, 
iri, ala gözləri var idi. Əyninə qısa yubka geymişdi. Görünüşündən, 
təcrübəsizliyi hiss olunurdu. Deyəsən, belə işlərə təzə başlamışdı. Onu da 
kişilərə Nara təqdim etdi. Adı Gülya imiş... 
Ruslan Dadaşov Gülyaya Zakirin yanındakı boş stulu göstərdi: 
- Sən orada əyləş və Zakir müəllimlə tanış ol! Canlara dəyən oğlandır. 
Sonra mənalı şəkildə Zakirə baxdı. Sanki soruşmaq istəyirdi ki, düz 
elədim? Zakir də baxışları ilə razılığını bildirdi. Ruslan Naram öz yanında 
otuzdurdu. 
Məclis getdikcə qızışırdı. Ruslan təkcə özü bir şüşə arağı boşaltmışdı. 
Zakirlə Nara arağı az-az içirdilər. Gülya isə heç içmirdi. Xüsusi olaraq, 
onun üçün gətirilmiş Şampan şərabının dadına baxırdı. Ruslan dalbadal 
lətifə danışır, Nara gülməkdən uğunub gedirdi. 
Zakirlə Gülya isə hörmət xatirinə gülümsəsələr də, lətifələrin biədəb 
məzmunu onları utandırırdı. 
Artıq hava tamamilə qaralmış, məclis nisbətən soyumuşdu. Heç kəs əlini 
yeməyə uzatmırdı. Qablar süfrəyə dolu gəlib, dolu da 
qaytarılırdı. Zakir yanında oturan qızla, tezliklə, tək qalmaq istəyirdi. 
Ancaq bu istəyini Ruslana bildirmək istəmirdi. Qorxurdu ki, Ruslan onu 
«Görməmiş» hesab edər. Elə Gülya özü də darıxmağa başlamışdı. Hərdən 
oğrun-oğrun yanındakı evciklərə baxırdı. 
 
 
 
78 
  
Ruslan Dadaşov lətifəyə ara verərək stəkanını yenə də zoğal arağı ilə 
doldurdu. Üzünü Zakirə tutub ucadan dilləndi: 
- Nə olub, ay Zakir müəllim?! Dəryada gəmin batıb? Ye, iç, kef elə 
bu beşgünlük dünyada! O vəzifən var ha, sənin, boş şeydir, mən ölüm! 
Düzdür, özün istədin, biz də etiraz eləmədik. Ancaq adama dünyada 
birinci pul lazımdır, bir də boş vaxt ki, belə cananlarla kef eləsin. Pulu isə, 
qazanmağı bacarmaq lazımdır! Bu restoranı görürsən? - Ruslan tam 
sərxoş olmasa da, sərxoş kimi idi və sözləri mənalı tərzdə uzadırdı. - Bu 
restoranın, heç bilirsən, gündəlik gəliri nə qədərdir? Sənin aylıq gəlirindən 
əlli dəfə çox! 
Ruslan dayanıb diqqətlə Zakirin üzünə baxdı: 
- Heç bilirsən, bu restoran kimindir? 
Zakir başını yellədi: 
- Bilmirəm... 
Ruslan çevrilib sərxoş baxışlarla bir müddət qızları süzdü: 
- Sizin yeməyə, içməyə ehtiyacınız var? 
- Yoox... - hər ikisi birdən savab verdi. 
- Onda durun, hərəniz bir otağa! Haydı! 
O, əli ilə də kəskin hərəkət etdi və qızlar cəld qalxdılar. 
- Bilirsən, bu restoran kimindir? - Ruslan sualı bu dəfə bir az astadan 
təkrar etdi. 
- Kimindir? - Zakirin səbri daraldı. 
- Sənin atanın! Daha doğrusu, bizim atamızın. Niyazi müəllimin! O 
mənim dostum olsa da, atalıq edib mənə. Ona görə də canım qurban olsun 
ona! 
 
 
79 
  
- Heç bilmirdim... - Zakir təəccüblə dilləndi. 
- Maraqlanırsan ki, biləsən? Başın qarışıb öz kabinetinə, bir də 
məktəbləri, bağçaları gəzməyə. Əslində bunu heç kəs bilmir. Kişinin özü 
ilə məndən başqa! O, işini bilən adamdır. Onun vəzifəsi ilə tutmur axı, 
belə şeylər?! Heç kəsin xəbəri yoxdur ki, onun hələ rayonlarda nə qədər 
belə yerləri var... Ancaq işə mən nəzarət edirəm. Niyə? Çünki Niyazi 
müəllim vəzifəsinə görə məşğul ola bilməz, sən isə əfəlsən. Əfəl! Başa 
düşürsən? Əgər baş qoşub, bu işin sirlərini məndən öyrənə bilsən, atanın 
obyektlərinə özün nəzarət edərsən. Olmaz? Əlbəttə, olar! Ancaq gərək, 
baş qoşasan. Mənim şəxsən özümün nə qədər gəlir gətirən yerlərim var. 
Əlbəttə, atanınkı qədər yox, ancaq 
özümə bax belə bəsdir! - əlini boğazına çəkdi. - Bu yerlər isə, gec-tez 
sənindir. Atan nə vaxtsa təqaüdə çıxanda obyektlərinin hamısını öz əlinə 
alacaq. O, bacarıqlı adamdır. Ancaq gərək sən də kömək edəsən! Burax 
getsin bu vəzifəni! Cavan oğlansan, ancaq boş-boşuna vaxtını keçirirsən! 
- Bu saat bu restoran kimin adınadır? - Zakir maraqlandı. 
- Yarəlinin! Bayaqkı yekəqarın ayını gördün? Bax, onun! Başını salıb 
aşağı, restoranı işlədir. Kim də soruşsa, deyir özümündür. Əlbəttə, 
rayondan, ya kənardan ona ilişə bilən adamlar bilirlər ki, buraya mən 
sahiblik edirəm və ona görə də heç kim Yarəliyə dəyib- dolaşmır. Yarəli 
özü burada maaşa işləyir. Təmiz gəlirin hamısı isə Niyazi müəllimə çatır. 
Mənim vasitəmlə. Başa düşdün? Ancaq atan bilməsin ha, bunu sənə 
deməyimi. Səni kiçik qardaşım hesab edib deyirəm. Heç kəs bilməməlidir 
bunları. Sonra onun üçün artıq söz- söhbət yaranar. Nə qədər ki o 
vəzifədədir, onun biznes işlərini mən aparacam. Sonra özü bilər. Mənə 
qalsa, ölənəcən onun kiçiyiyəm. Onun yolunda ölməyə belə hazıram. Ona 
sataşanın... Nə isə... götür bunu da içək onun sağlığına! 
Bunu deyib stəkanı başına çəkdi. Zakir də bir qurtum içib soruşdu: 
 
 
80 
  
-Yaxşı... Tutaq ki, bu Yarəlidi, nədi, Allahı başının üstündən atdı, dedi ki, 
restoran özümündür, gəlirini də heç kəsə vermirəm, Niyazi Məlikxanlını 
da tanımıram. Onda necə olacaq? 
Ruslan əvvəl susub matdım-matdım onun üzünə baxdı. Sonra birdən 
şaqqıltı ilə qəhqəhə çəkib gülməyə başladı: 
- Ay sənin oyunun olsun, Zakir!.. 
- Nədi, ola bilməz? - onun gülüşü Zakirə toxundu. - İnsanların indi 
çoxu çiy süd əmib. 
- Nə bilim, bəlkə ola bilər?.. - Ruslan gülməyini saxlayıb uzaq¬dan 
onlara göz qoyan və buyruq gözləyən oğlanı barmağı ilə çağırdı. - A bala, 
get o yaralı ayını çağır bura! 
- Yarəli qədeşi deyirsiz? 
- Neçə ayı var burada? - Ruslan acıqlandı. 
Oğlan qaçıb getdi və az keçmiş Yarəli təngnəfəs özünü yetirib, Ruslanın 
qarşısında durdu. Ruslan Dadaşov onu, başdan-ayağa, şübhəli baxışlarla 
süzüb soruşdu: 
- Bu restoran kimin adınadır? 
- Mənim... - Yarəli Zakirə nəzər salıb dilləndi. 
-Ancaq buranın əsl sahibi var, düzdür? 
- Düzdür... - yenə Zakirə baxdı. 
- Sən nə vaxtsa, deyə bilərsən ki, restoranın əsl sahibi də sən özünsən? 
- Kimə? - Yarəli gözlərini bərəltdi. 
-Tutaq ki, mənə! 
- Nə danışırsınız, Ruslan müəllim, mən qələt edərəm ataba- atamla. 
 
 
81 
  
Ruslan Zakirə gizlin göz vurub, yenə Yarəliyə baxdı: 
- Əgər birdən, qudurub belə bir fikrə düşsən, sənin fikrincə, 
neylərəm? 
Yarəli dinmədi. Qorxudan udqunurdu. 
- Cavab ver, görüm! 
- Başımı kəsərsiniz, özü də haqlı... 
Ruslan güldü: 
- Ə, ayıb olsun sənin üçün! Zakir müəllim də elə bilər, mən cəlladam, 
qəssabam, nəyəm?! 
- Mən heç vaxt o fikrə düşmərəm... - Yarəli mızıldandı. 
- Əgər düşsən, bilirsən neylərəm? 
Yarəli gözlərini döydü. 
- Tapşıraram, səni gecəykən yatağından götürərlər. Yatan vəziyyətdə 
yox ha, o namərdlik olar! Arvadınla qol-boyun olduğun 
vaxt! Ayıq vaxtında! Bir nəfər yekəqarın tez səni əvəz etməyə başlayar 
ki, arvadın duyuq düşüb hay-küy salmasın. Başqası isə səni çıxarıb aparar 
mənim Bakıdakı kolbasa seximə. Orada sənin ətindən kolbasa hazırlayıb 
gətirərlər və verərlər ailənə. Deyərlər ki, ayı ətindəndir. - Susub, sonra 
ciddi şəkildə soruşdu. - Neçə kilosan? 
- Səksən kilo... - boğazı tamam qurumuş Yarəlinin səsi çox çətin 
çıxdı. Zakir də son dərəcə narahat halda bu xoşagəlməz söhbətin bitməsini 
gözləyirdi. 
- Hə... səksən kilo... - Ruslan fikrə getdi. - Bunun yarısı zir- zibildir. 
Qalan yarısının da yarısı sürsümük. Deməli, düz iyirmi kiloqram təmiz 
kolbasa çıxar səndən. Düzdür? 
 
 
82 
  
- Düzdür... 
- Yeyərlər evdəkilər? 
- Nəyi? 
- Necə nəyi, həmin kolbasaları! 
- Siz deyəndən sonra, ağızları nədir yeməsinlər... 
- Mən məcbur demirəm! - Ruslan başını buladı. - Özləri iştahayla 
yeyə bilərlər? Əlbəttə, onlar onu ayı əti hesab edəcəklər. 
- Dava-dərmanın, sarımsağın bol eləsələr, niyə yemirlər?! 
- Ay sağ ol! İndi çıx get! Sabaha bir fərli şey hazırlayın! 
Kababınız yenə xoşuma gəlmədi. Öyrədə bilmədim də, sizə kabab 
bişirməyi... 
- Baş üstə! - Başdan-ayağa tər içində olan Yarəli canını qurtardığına 
sevinib qaranlıqda yox oldu. 
- Gördün?.. - Ruslan Dadaşov Zakirə baxdı. - İndi necə bilirsən, bu nə 
vaxtsa deyə bilərmi ki, restoran onundur? 
- Yox, deyə bilməz... - Zakir quru cavab verdi. 
- Deyəsən, yatmaq istəyirsən. Duraq! - Ruslan söhbətdən bezmiş 
halda əlini yellədi: - Bizi gözləyirlər... 
Həmin gecənin sonrası Zakirin yaddaşına daha möhkəm həkk olunmuşdu. 
Qalxıb, xüsusi olaraq qurulmuş ikinəfərlik otaqlardan birinə - Gülya girən 
otağa getdi. Gülya yataqda uzanmışdı. Zakir də, heç nə demədən, soyunub 
onun yanında, arxası üstə uzandı. Ürəyindən, nədənsə bu qızla söhbət 
etmək keçirdi. Gözləmədiyi halda, qız ondan əvvəl dilləndi: 
- Sən Zəminənin əri deyilsən? 
Zakir az qaldı yerindən dik atılsın: 
83 
  
- Sən haradan tanıyırsan onu? 
- Məni tanımadın? Zəminənin xalası qızıyam... 
Zakir yadına salmağa çalışdı. Zəminənin rayonda xalası var idi. 
Ancaq bu rayonda yox! Bu qız əvvəldən ona tanış gəldi. Gülçöhrə 
olmasın?! 
- Yadındadı?.. - qız davam etdi. - Sizin toyunuzda mən də anamla 
gəlmişdim. Beş il əvvəl. Onda mən 9-cu sinifdə oxuyurdum. Hələ sizinlə 
oynadım da!.. Ondan sonra görməmişəm sizi. Gülçöhrəyəm də!.. 
Hər şey Zakirin yadına düşdü. Ancaq o, düşdüyü vəziyyətin yaratdığı 
sarsıntıdan danışa bilmirdi. İçdiyi arağın təsiri də uçub gedirdi. Alnını 
bərk-bərk ovuşdurdu. 
- Deyirəm axı... Mənə o saat tanış gəldin. Ancaq siz bu rayonda 
yaşamırdınız axı?.. 
- Hə! Burada oxuyuram. Texnikumda. 
- Bəs... niyə axı belə... utanmırsan?! 
- Buraya gəlməyimi deyirsən? Sən Allah, soruşma! Naraya 
qoşuldum. Mənimlə bir otaqda kirayədə qalır. Ancaq nəyə deyirsən and 
içim ki, bu ikinci dəfəmdir. 
Zakir deməyə söz tapmırdı. Hirslənib onu qovsunmu? Yox, bu onun 
bacardığı iş deyildi. Onda belə qətiyyət yox idi. Bir də ki, qız 
getməyəcəkdi. Üstəlik Ruslanın yanında biabır olacaqdı. Bəlkə elə... kim 
biləcək? Yox, nə vaxtsa Zəminə bilər... 
Onlar kiçik pəncərədən azacıq işıq süzülən qaranlıq otaqda, eyni 
çarpayıda yanaşı uzanmışdılar. Danışmırdılar. İkisi də nə barədəsə 
düşünürdü. Yenə birinci olaraq qızın səsi gəldi: 
- Zəminə necədir? 
 
84 
  
-Yaxşıdır, sağ ol! 
- Uşağınız var? 
- Hə, bir oğlum var. 
-Allah saxlasın! 
- Çox sağ ol... 
- Bir dəfə gəlmişdim Bakıya. Sizin evi tapa bilmədim. Harada 
olursunuz? 
Zakir qeyri-iradi olaraq evin yerini dedi. Dediyi şadlıq evinin qarşısında 
bircə doqquzmərtəbə bina var idi. Onun qarşısında Zakir Məlikxanlının 
mənzilini soruşmaq kifayət idi. Deməyinə peşman oldu evin yerini. 
«Birdən durub gələr... Bir söz deməsə də davranışından duyuq düşər 
Zəminə...» 
- Gələcəm sizə! - qız birdən dedi. - Zəminəni görməyə. 
- Səni o qız gətirdi bura? - Zakir söhbəti dəyişmək üçün soruşdu. 
- Hə! Yaxşı ki, o kişi özünə Naram seçdi. Yoxsa mən elə onu görən 
kimi qorxdum. Vəhşidi elə bil... O kimdi? 
- Elə vəhşi kimi bir şeydi... - Zakir Ruslanın Yarəli ilə olan söhbətini 
xatırladı. 
- Məndən incimisən, hə? - qız mehribanlıqla dilləndi. - Ancaq Vallah, 
Zakir, pul çatdırmaq olmur. Həm də... Necə deyim?.. Adamın ürəyi 
istəyir... 
- Sən düz iş görmürsən! - Zakir bunu deməyi, sadəcə, özünə borc 
bildi. 
- Mənim yerimə başqası gəlsəydi buraya, o, düz iş görəcəkdi? 
 
 
 
 
85 
  
- Bilmirəm... - Zakir əsəbiləşirdi. Keçirəcəyi xoş gecə əlindən 
çıxmışdı. - Yat! Və bir də belə yerlərə gəlmə! 
- Daha onsuz da gəlmişəm... - qız bunu deyib yorğanın altında Zakirin 
əlini bərk-bərk sıxdı. 
Zakir başa düşdü ki, qız onun inadını sındıracaq. Sonrası isə... O, 
sonrasından qorxurdu... Cəld ayağa qalxıb, çölə çıxdı. Ruslan öz otağının 
qabağında, açıq havada yarıçılpaq dayanıb siqaret çəkirdi. 
- Niyə çıxdın? - deyə Zakirdən soruşdu. 
- Bu qız tanıdı məni... Yaxşı deyil... 
- Onda, sən keç burada yat! - Ruslan öz otağını göstərdi. İlk anda bu 
onun ürəyindən oldu. Ancaq tez də fikirləşdi: «Axı necə olmasa...» Gec 
idi! Artıq onun otağına gedən Ruslanı arxadan 
səslədi: 
- Məndən söhbət salmayın! 
Ruslan: 
- Uşaq deyiləm! - deyib, Gülçöhrə yatan otağa daxil oldu. 
Zakir Nara yatan otağa girib qızın yanında uzandı. Əlini ona 
uzadan kimi yarıyuxulu qız: 
- Bəsdir daha, mən yorulmuşam, yatmaq istəyirəm! - dedi və üzünü 
divara çevirib, dərhal yuxuya getdi. 
Zakirin Naram oyatmağa heç həvəsi də yox idi. Çox yeməkdən ağır-ağır 
nəfəs alan qız gözündən düşmüşdü. Ancaq özü səhərəcən fikirlərin 
əlindən yata bilmədi. 
Gülçöhrə barədə düşünürdü... Onu Ruslana verməyinə peşman olmuşdu. 
Qızın hələ üzlər görməmiş məsum üzünü və incə dodaqlarını gözünün 
 
86 
  
önünə gətirdi və dediyi sözləri xatırladı. «Yaxşı ki, o kişi özünə Naram 
seçdi. Yoxsa mən elə onu görən kimi qorxdum. Vəhşidi elə bil...» 
Ancaq daha gec idi. İndi yəqin ki, həmin məsum qız vəhşi hesab etdiyi 
kişinin ağırlığından əzilirdi... Yox, nahaq əlindən verdi onu! İndi ki, qızın 
ürəyi istəyirdi, gərək Zakir özü onu... 
O gecə özündən əməlli-başlı zəhləsi getdi Zakirin... Səhər isə bir 
gecədə rəngi solmuş, gözlərinin altı qaralmış Gülçöhrəni görəndə, 
xəcalətdən üzünü yana çevirdi. Elə Gülçöhrənin özü də, utandığından 
onun gözünə görünmək istəmirdi... 
Hə... bax bu gəzintidən sonra Zakir Ruslandan uzaq gəzirdi. Əslində heç 
Ruslan da onu, bir o qədər, itirib axtarmırdı. Ancaq... 
Telefonun səsi onu fikrindən ayırdı. Əlini uzadıb dəstəyi götürdü. Zəng 
vuran, rayonun prokuroru idi: 
- Salam Zakir müəllim, necəsiniz? 
- Sağ olun, yaxşıyam... 
-Zəng vurdum, maraqlanım görək, kişinin məsələsi nə yerdədir? 
-Atamın? 
- Bəli! 
- Ona nə olub ki? - Zakir təəccübləndi. 
- Bəs bilmirsiniz? Mən elə bildim, xəbəriniz var... Dünən axşam 
doktor Muradzadənin qızı intihar edib. Yazıb qoyub ki, guya atanız onu 
yoldan çıxardığı üçün özünü öldürür. Mən özüm də getmişdim oraya. 
Ancaq işi, aydın məsələdir ki, biz aparmırıq. 
Az qaldı ki, dəstək Zakirin əlindən yerə düşsün. 
 
 
 
 
87 
  
-Yaxşı... Zakir müəllim, narahat olmayın. Niyazi müəllim balaca adam 
deyil. Hər halda işi yoluna qoyarlar... 
- Sağ olun... 
Dəstəyi yerinə qoydu. Hirsindən nə edəcəyini bilmirdi. Həm də bir az 
qorxu dolmuşdu canına. 
«Sən bir bu kişinin işinə bax! Qızı yaşda birini alıb evə gətirib, bəs eləmir, 
hələ qızların namusu ilə də oynayır. Bərəkallah kişi! Çox sağ ol! Yaxşı 
hörmət yaradırsan mənim üçün!» 
Ancaq qorxu hirsinə güc gəldi: 
«İndi necə olacaq, görəsən? Onu işdən çıxarsalar, mən də gözdən 
düşəcəm. Otuz faiz özümə görə hörmət edirlərsə, yetmiş faiz ona görə 
edirlər. Amma yox, Ruslan da var. Hər halda, biabır olacam». 
Telefonu götürüb, nazirliyə zəng vurdu. Dedilər ki, Niyazi müəllim 
nahara çıxandan sonra qayıtmayıb. Evə zəng vurdu. Telefonu götürən 
olmadı. Cib telefonu da bağlı... «Evinə gedərəm axşam. - deyə fikirləşdi. 
- Görək bu nə oyundur başımıza açır?!» 
Qalxıb Başçının kabinetinə getdi. Katibə qız bildirdi ki, Başçı bu gün daha 
olmayacaq. Bu lap Zakirin ürəyindən oldu. Oradan çıxıb, birbaş öz evinə 
yollandı. Düşünmək üçün sakitlik axtarırdı... 
 
 
 
IX fəsil 
Ehtirasın hökmranlığı 
Gülafət divanda oturmuşdu. Saçları bir-birinə qarışmış, xalatı əzik-üzük 
olmuşdu. Dodaqları, elə bil, şişmiş, boynu-boğazı göyərmişdi. Az qala 
dizlərinə dəyən başını əlləri arasına alıb bərk- bərk sıxsa da, vücudunda 
 
88 
  
baş qaldırmış titrəməni saxlaya bilmirdi. Bədənində qəribə bir əzginlik 
hökm sürürdü. Üstəlik, içində, qeyri- normal hərəkətlərin nəticəsi olan, 
kəskin ağrı hiss edirdi. 
Heç nə düşünə bilmirdi. Düşünsəydi, dəhşətə gələrdi... Düşünə bilmirdi. 
Beyni tutulmuşdu elə bil. Özünü havasız bir boşluqda hiss edirdi. Hiss 
edirdi ki, nəyinisə əbədilik itirib, ancaq nəyini, onu da başa düşə bilmirdi. 
Bir onu dəqiq anlayırdı ki, əvvəlki Gülafət xanım deyil, dəyişilib. Yeni 
bir dünyaya, yeni bir həyata qədəm qoyub. 
Ruslan Gülafətlə olduğu dörd saat müddətində ona məhəbbət nəvazişləri, 
demək olar ki, göstərməmiş, heç olmasa qadınlığına, xanımlığına 
hörmətlə yanaşmamışdı. Özünün vəhşi qəlbindəki bütün arzularını həyata 
keçirmiş, qadının istəkləri ilə heç maraqlanmamışdı. Axıra yaxın isə 
onunla lap kobud rəftar etmişdi. Həmin anlarda ehtiraslar burulğanında 
üzən Gülafət, indiyə qədər görmədiyi maraqlı 
hisslər, oyunlar dünyasına düşdüyü üçün, özündə olmamış, Ruslanın 
bütün hərəkətlərini qəbul etmişdi. Əslində qəbul etməyə də bilməzdi. 
Həmin vaxtlar onun tam ixtiyarı, gözü heç nəyi görməyən Ruslanın əlində 
idi. Ancaq hər halda, dözmüşdü, kəskin etiraz etməmişdi. 
İndi isə hər şey bitib qurtarandan, həm mənəvi, həm də cismani ağrılar 
baş qaldırandan sonra... ölmək istəyirdi. Hiss edirdi ki, insan kimi 
yaşamağın əsl ləzzəti getdi daha... Həyat mənasızlaşmışdı onun üçün. 
Venera adlı o qızın intihar qabağı keçirdiyi hissləri təsəvvür etdi. 
O qız da yəqin ki, Gülafətin indiki anlarını yaşamışdı. 
“Bəlkə elə, mən də...” 
Öz ölümü barədə düşünən kimi gözləri yaşardı. Hıçqırığını saxlamaq 
üçün dodaqlarını dişlədi. 
 
 
 
89 
  
“Axı mən yaşamaq istəyirəm?! Axı mən xoşbəxt idim?! Günahım nə idi 
ki, bu hala düşdüm?..” 
Gülafət artıq özünü bədbəxt bir qadın hesab edirdi və bunun günahını, 
özündən daha çox, ərində görürdü. Əgər Niyazi o çirkin işi tutub, arvadına 
xəyanət etməsəydi, Gülafətin qüruru, mənliyi sınmazdı və o bu ağılsız 
hərəkəti edib Ruslan kimi əclafın caynağına düşməzdi. Ruslan özü onu 
yoldan çıxarmağa çalışsaydı da, Gülafət xanım öz 
qadın qürurunun hesabına onu rədd edə bilərdi. Ancaq o şorgöz alçaq ona 
elə vaxt yaxınlaşdı ki, qüruru artıq zəifləmiş, mənliyi yumşalıb, əriməyə 
başlamışdı. Ruslan Dadaşov ona belə bir vaxtda qalib gəldi. Qalib gəldi 
və təkcə bədənini yox, zəifləmiş mənliyini də əzib-tökdü! 
Ancaq hər necə olsa, indi o da ərinə xəyanət etmiş sayılırdı. Artıq ərinin 
də kişilik qüruru tapdalanmışdı. Nə olsun ki, Məlikxanlı özü bunu 
bilmirdi, həmin tapdaq izlərini görmürdü?! Gülafət özü ki bunu bilirdi. 
Özü ki həmin izləri görürdü?! 
Ona həmişə elə gəlmişdi ki, Niyazini sevir. Məhəbbətin də, intim 
məhəbbət oyunlarının da ləzzətini ancaq onunla yaşamış, onunla 
duymuşdu. Onun adıyla fəxr edib, qürurlanmışdı həmişə. Niyazi də hər 
gün bacardığı qədər, onu sevib-əzizləyirdi. İstər-istəməz onunla keçirdiyi 
ən sonuncu anları xatırladı. 
Dünən gecə həmin yad qonağı yola salandan sonra, Ruslan da bir az 
oturub getdi. Evə gecədən xeyli keçmiş gəlib çıxdılar. Yatağa girəndən, 
gözünə yuxu gələnə kimi, əri, heç nə demədən, yalnız onun saçlarını 
sığallamış və tez-tez köksünü ötürmüşdü. Onda hələ heç nədən xəbəri 
olmayan Gülafət xanım tezliklə yuxuya getmişdi. 
Səhər işə ondan tez gedən əri qapının yanında Gülafət xanımı kədərli 
baxışlarla bir xeyli süzüb yüngülcə qucaqlamış: 
- Mən səni çox sevirəm! Özünü qoru! Darıxma!.. - demişdi. 
 
90 
  
Onda bu sözlərin əsl mənası Gülafət xanıma çatmamış, hətta bir az qəribə 
gəlmişdi. 
“Mən səni çox sevirəm!..” 
Bundan əvvəl də işə gedəndə Gülafət xanımı öpüb, “Səni çox sevirəm!” 
deyirdi. İndi sadəcə “Mən” sözünü də artırdı. Demək istəyirmiş ki, sənə 
xəyanət etmərəm? Etdi axı! Bu boyda böhtan olmaz ki! 
“Özünü qoru!” 
“Özündən muğayat ol!” deyirdi hərdən. Yəni özünü istidən, soyuqdan, 
əsəbdən, xəstəlikdən, nə bilim, maşından-filandan gözlə. İndi də sözü 
həmin mənada başa düşmüşdü və fikirləşirdi ki, əri təsadüfən belə dedi. 
Ancaq sən demə, özünü sarsıntıdan, ruh düşkünlüyündən qoru deyirmiş. 
Hətta bəlkə də, əri daha dərinə gedib “namusunu qoru” deyirmiş... 
“Darıxma!” 
“Mənsiz darıxma, axşam gələcəm!” demək deyilmiş bu. “Darıxma, hər 
şey yoluna düşər!” demək istəyirmiş. 
Bəlkə doğrudan da hər şey yoluna düşəcəkdi, unudulacaqdı? Necə 
olmasa, o kişidir... Gülafət isə, artıq namusunu itirmişdi. 
“Mən başqasıyla oldum!.. İndi o ad mənə də yaraşırmı görəsən? O ad... 
Belə qadınlara qoyulan ad... Yox! Yox! Yox! Mən istəmirdim bunu! 
İstəmirdim! Niyazi sındırdı məni... Əwəl o tapdaladı, o çırpdı göydən yerə 
məni. Ruslan isə sonra ayaqlayıb xurd-xəşil elədi. O hadisə, o məktub 
barədə eşitməsəydim, yüz Ruslan gəlsəydi, mənə bir şey edə bilməzdi...” 
“Mən səni çox sevirəm! Özünü qoru! Darıxma!...” 
“Yox, sən məni sevmirsən! Sevsəydin, belə etməzdin, Niyazi! Özümü 
qoruya bilmədim o vəhşidən... Daxilimdəki qadınlıq ehtirası ona köməkçi 
oldu. Çünki sındırmışdın məni. İradəm qalmamışdı. Darıxmaya bilmirəm. 
 
 
91 
  
Darıxıram! Az qalır ürəyim partlasın. Nə sabah, nə də ondan sonrakı 
sabahlara heç bir ümidim yoxdur!” 
Çox istəyirdi ki, bu saat dərdini bölüşməyə bir adam olsun yanında. Ancaq 
bu elə dərd idi ki, onu heç kəslə bölüşə bilməzdi Gülafət. Arzulayırdı ki, 
heç olmasa, ona canı yanan, onu ürəkdən istəyən bir adam olaydı. Nə 
Niyazinin, nə anasının, nə də bacısının gözünə görünmək istəyirdi indi. 
Başa düşərdilər hər şeyi o saat... Ancaq Asəf... Hə, Asəf daha yaxşıdır. O, 
başa düşməz. Ağlına da gətirməz. O, Gülafət xanımı ideal hesab edir, həm 
də yaman çox istəyir onun xətrini. Asəf gəlməliydi bir azdan. Dedi axı ki, 
gəlirəm... 
Üst-başına nəzər yetirəndə, özündən asılı olmayaraq Ruslanı xatırlayıb 
çimçişdi: “Alçağın biri alçaq! Daha heyvanla sənin nə fərqin varmış ki?! 
Heyvan oğlu, heyvan!” Ayağa qalxanda yenə ağrı hiss etdi: “Səni görüm 
şikəst olasan! Tərbiyəsiz! Manyak!” 
Ağır-ağır yeriyərək vanna otağına keçdi. Soyunub, tələsik yuyundu. 
Qurulanıb əyninə təzə alt paltarı və təzə xalat geyindi. İndi hər üçü çəhrayı 
rəngdə idi. Sanki bununla dəyişmək, mənəvi cəhətdən də təmizlənmək, 
olanları unutmaq istəyirdi. Ancaq tez də başa düşdü ki, bu mümkün deyil. 
“Mən nə etdim?.. Yüz faiz uşağa qalacam!...” - deyə düşündü. 
Üzünə, boynuna, boğazına pudra çəkib göy ləkələri görünməz etməyə 
çalışdı. Dodaqlarına nazik boya çəkdi. Saçlarını darayıb ətirləndi. 
Asəf gələndə bu işləri yenicə qurtarmışdı. Onu içəri buraxaraq, qapını 
bağladı və qayıdıb divanda əyləşdi. 
- Sizə nə olub, Gülafət xanım? - otağa daxil olan Asəf ürəkdən gələn 
canıyananlıqla soruşdu. 
- Bilmirəm, Asəf, bilmirəm... - başını aşağı dikdi. 
 
 
 
 
92 
  
- Siz deyilənlərə fikir verməyin! Mən bilirəm ki, Niyazi müəllim 
günahsızdır. Siz də mənə inanın! Onun məndən xəbərsiz işi olmaz. 
- Daha bunun mənimçün heç bir fərqi yoxdur! - Gülafət əlləri ilə 
üzünü tutub ağlamağa başladı. 
Asəf ayaq üstə dayanıb həddindən artıq hörmət bəslədiyi, həmişə 
əlçatmaz hesab etmiş olduğu bu qadına tamaşa edirdi. İlk dəfə idi ki, onu 
ağlayan görürdü. İlk dəfə idi ki, aralarında məhrəmanə söhbət gedirdi. O 
bu qadına təskinlik vermək istəyirdi. Ancaq bilmirdi bunu necə etsin? 
“Yaxınlaşmaq olarmı, görəsən? Bu pis alınmaz ki?.. Niyə pis alınır, o bu 
saat çox dərdli və həyəcanlıdır. Ovundurmaq, ürək¬dirək vermək 
lazımdır!..” 
Yaxınlaşıb onun yanında oturdu. Sonra bir az da yaxınlaşdı. 
-Ağlamayın, özünüzü ələ alın! 
Gülafət başını qaldırıb əli ilə göz yaşını sildi: 
- Niyazi bağdadı? 
- Bəli... - Asəf sakitcə cavab verdi. 
- Sən də qayıdacaqsan oraya? 
- Bəli, qayıtmalıyam. Təkdi. 
Gülafət istəyirdi ki, Asəf bu gecə onun yanında qalsın. Onda birdən-birə 
Asəf kimi birisinin nəvazişinə ehtiyac yaranmışdı. Ruslanın onun başına 
açdığı oyunlardan sonra bütün gecəni Asəfin yanında olmaq, əzizlənmək 
istəyirdi. Düşündüyünü çətinliklə də olsa dilinə 
gətirdi: 
- Getmə, Asəf, bu gecə burada qal, qorxuram! 
 
 
 
 
 
93 
  
Asəf bu qəfil təklifdən həyəcanlandı. Gülafət xanımla təklikdə gecəni 
keçirmək ağlına batmadı. Əlbəttə, onlar ikilikdə az olmamışdılar. Ancaq 
gündüzlər... Özü də belə yox... 
- İstəyirsinizsə, sizi bacınızgilə aparım. - dedi. - Ya da ananızı bura 
gətirim. 
- Yox, Asəf, istəmirəm! Sən qal! Sən yanımda olsan, qorxmaram. 
İstəyirəm yanımda məni başa düşən bir adam olsun. Bezmişəm canımdan! 
Bunu deyib yenə də ağlamağa başladı. Asəf bu dəfə cəsarətlənib onun 
əlindən tutdu. O biri əliylə isə, saçlarına sığal çəkdi. 
-Axı sizə nə olub, Gülafət xanım? Nədən, kimdən qorxursunuz? 
Gülafət əlini çəkmədi. Əksinə, başını Asəfin enli sinəsinə qoyub, ona 
sığındı: 
- Ölmək istəyirəm, Asəf, ölmək! 
-Xahiş edirəm, belə danışmayın... 
Asəf əlini onun belinə doladı. Gülafətin buna heç bir reaksiya vermədiyini 
görəndə qanı cuşa gəldi. O, hələ də nə etdiyini, hansı vəziyyətə düşdüyünü 
dərk etmirdi. Təkcə onu anlayırdı ki, başını onun 
sinəsinə söykəyən bu qadın bu saat yer üzündə onun ən doğma adamıdır! 
Elə yaxın oturmuşdular ki, Gülafət başını qaldıranda sifətləri bir- birinə 
toxundu və Asəf özünə nəzarəti itirib onu öpməyə başladı. Yalnız bir neçə 
dəqiqədən sonra o, xoşbəxt bir sevinclə dərk etdi ki, əlçatmaz hesab etdiyi 
Gülafət xanım bir qadın kimi onun olmağa etiraz etmir. Beynində sürətli 
fikirlər uçuşmağa başladı: “Yəni bu mümkündür? Yəni bu doğrudan da 
mümkündür? O, mənim ola bilər? Bəs Niyazi müəllim? Axı o mənə atalıq 
edib. Axı o mənim əziz adamımdır. Axı o mənə etibar edir?! 
 
 
 
 
94 
  
Bu qadın elə bu gecə məni xoşbəxt edə bilər. Artıq həmin xoşbəxtliyin 
astanasındayam. Çəkilimmi? Ya?.. Yox, mən bundan artıq heç nə edə 
bilmərəm. Cəsarətim çatmaz buna...” 
Ancaq onun cəsarətlənməyinə çox da ehtiyac qalmadı. Gülafət bir anlıq 
onun dodaqlarından qopub: 
- Sənin olmaq istəyirəm, Asəf! - dedi. 
Həmişə Gülafət xanımın arzularına əməl edən Asəf onun bu dəli arzusunu 
da gözündə qoymaq istəmədi. Bircə anda çılğınlaşıb, dünyada hər şeyi 
unutdu... 
O, Allahın insana bəxş etdiyi ən böyük möcüzəyə, ən xoşbəxt 
duyğulara aparan sirli və qaranlıq yolun son nöqtəsinə çatmışdı və nə 
qədər istəsə də, nə qədər dəli çılğınlıqla irəliyə can atsa da, bundan o yana 
gedə bilmirdi... 
Gülafət xanım Asəfin belini bərk-bərk qucaqlamışdı və daxilində 
duyduğu yanğı yavaş-yavaş beynini dumanlandıraraq, ətrafdakı hər şey 
kimi öz varlığını da unutdururdu... 
...Yarım saat sonra Asəf sıçrayıb ayağa qalxdı və tələsik özünü düzəltdi. 
Gülafət əlləri əsə-əsə xalatını düymələdi və qurumuş dodaqlarını dili ilə 
isladıb dəhşətlə Asəfə baxdı. Qapının zəngi çalınırdı... 
Bir qədər dayanıb zəngin səsinə qulaq asdılar. Sonra Gülafət xanım 
dəhlizin işığını söndürüb asta hərəkətlə qapıya doğru getdi və tez də geri 
qayıdıb: 
-Zakirdir... dedi. 
- Getdi? - Asəf həyəcanla soruşdu. O, Məlikxanlının gələ bilməsindən 
qorxuya düşmüşdü. 
- Hə, getdi... 
 
 
95 
  
- Mən gedim, - Asəf onun üzünə baxmağa utanırdı. - Niyazi müəllim 
təkdir. 
- Bəs mən tək deyiləm? - Gülafət mehribanlıqla soruşdu. - Belə 
vaxtda məni tək qoyub gedirsən? 
- O bildi ki, mən buraya gəlirəm. Məni axtaracaq. Həm də maşını 
blokun qapısına yaxın saxlamışam. Sonra şübhələnərlər... 
Asəf Gülafət xanımdan bayaq aldığı sonsuz ləzzətin təkrar olunmasını nə 
qədər istəsə də, qətiyyətini toplayıb qapıya getdi: 
- Sağ olun! Bir şey lazım olsa, zəng vurun, gəlim! 
- Sağ ol, Asəf... - çarəsiz qalmış ev sahibəsi onun arxasınca baxdı. 
Artıq saat doqquz olmuşdu. Gülafət qapını bağlayıb geri qayıtdı. Təklik 
onu yenə öz narahat ağuşuna almışdı. Otaqdan-otağa gəzməyə başladı. 
Asəfin Niyazinin günahsız olması barədə dediklərini xatırlayırdı. Öz- 
özüylə danışırmış kimi: 
- Yəni doğrudan o, günahsızdır? - deyə sual verdi. - Bəs bu necə ola 
bilər axı?.. 
Bu gün etdiyi hərəkətlər bütün çılpaqlığı ilə qarşısında durub mənasını 
açanda dəhşətə gəldi. Yataq otağına keçib ağzı üstə çarpayıya uzandı və 
için-için ağlamağa başladı. 
 
 
 
X fəsil 
Niyazi məlikxanlı 
 
 
 
 
 
 
96 
  
Həmin axşam Niyazi Məlikxanlı öz dənizkənarı malikanəsinin həyətində 
tək oturmuşdu. Malikanənin gözətçisi və sevimli iti Qaplan nəzərə 
alınmazsa, həyətdə ondan başqa heç kəs yox idi. 
Günorta iş yerindən çıxıb buraya gələndən sonra, telefon nömrəsini 
dəyişdiyi üçün heç kəs onunla əlaqə saxlaya bilməmişdi. Baş vermiş 
hadisənin onunla bağlı tərəfi hələ şəhərə yayılmamışdı ki, bu da 
Məlikxanlıya bir qədər qəribə gəlirdi. Günortadan sonra onu ancaq vəkili 
Fazil Məmmədli axtarmışdı. O da xoşagəlməz xəbərlə... Məlikxanlının 
nömrəsi dəyişildiyi üçün sürücüsü ilə əlaqə saxlamışdı. 
Xəbər bundan ibarət imiş ki, doktor Muradzadə prokurorluğa yeni ərizə 
ilə müraciət etmişdi. Ərizədə göstərilmişdi ki, kimsə ona zəng vuraraq 
intihar etmiş qızı barədə nalayiq sözlər demiş, bir daha Məlikxanlının 
adını çəkəcəyi təqdirdə onu ölümlə hədələmişdi. 
Bu xəbər Məlikxanlıya heç də yaxşı təsir etməmişdi. İşin belə bir 
məqamında buna ehtiyac yox idi. Onun fikrincə, bunu ancaq Ruslan 
Dadaşov edə bilərdi. Bu onun xasiyyətinə tamamilə uyğun idi. Lakin 
bilikli hüquqşünas olan Ruslan gərək bunu etməyəydi. Məlikxanlı 
hələlik bu barədə dostuna heç nə deməmişdi. Gözləyirdi ki, o özü bu 
barədə danışsın. 
Qaplan yaxınlaşıb üzünü sahibinə uzatdı. Məlikxanlı onun başına sığal 
çəkib əli ilə özündən uzaqlaşdırdı... 
Belə gündə Zakiri, Zəminəni, nəvəsini yanında görmək istəyirdi. Heyif ki, 
Gülafət xanımla evlənəndən sonra oğlu ondan soyumuşdu. Məlikxanlının 
fikrincə, Gülafət xanım çox mehriban, şirindil qadın idi və oğlu gəlib- 
gedib onu yaxından tanısaydı, atası ilə əlaqəni kəsməzdi. Bir də ki, oğlu 
üçün hər cür şərait yaratmışdı və yəqin ki, indi buna görə oğlunun yadına 
düşmürdü. 
 
 
 
97 
  
Ancaq bu saat daha çox istəyirdi ki, Gülafət xanım yanında olsun. Dərdini 
onunla bölüşmək daha ağlabatan olardı. Bir şərtlə ki, başqa bir pis 
vəziyyətə düşmüş olaydı. İndi bu işin kökündə xəyanət məsə¬ləsi də 
dururdu ki, buna görə arvadının gözünə görünmək istəmirdi. İstəmirdi 
onun tənəli, qınaqlı baxışları ilə rastlaşsın. Həmişə tənədən, danlaqdan, 
təhqirdən qorxmuşdu Məlikxanlı... 
Əslində o, indiki vəzifəsinə necə gəlib çıxmışdı? Tabe olduğu şəxslərin 
inamını və hörmətini qazanmaqla. Bu hörmət və inamı isə ən çox 
sadiqliyi, mütiliyi və bir də xüsusi bacarığı ilə qazanırdı. Bu “xüsusi 
bacarıq” deyilən şey tabe olduğun şəxsin ürəyindəkiləri 
oxuyub, ona uyğun hərəkət etmək idi ki, bu da hər adama nəsib olmurdu. 
Yaxşı xatırlayırdı... onu bu vəzifəyə qaldıran nərdivanın hələ ilk 
pilləsində idi. Zavodda komsomol katibi işləyirdi. Zavodun rəhbər 
işçilərinin, xüsusilə də partiya təşkilat katibinin direktorla necə münasibət 
qurmasına fikir verib çox şey öyrənmişdi. 
Bir dəfə belə bir əhvalat oldu. Zavodda keçirilən böyük yığıncaqda çoxları 
çıxış etdi. Zalda - adamların arasında oturan gənc Niyazi diqqətlə çıxışlara 
qulaq asır, rəyasət heyətinə, daha çox isə direktora göz qoyurdu. Sex 
rəislərindən biri öz çıxışında nəyə toxundusa, hansı ifadəni işlətdisə, 
yadında deyil, ancaq direktor bircə anlığa üzünü turşutdu. Bu reaksiya nə 
qədər ani baş versə də, Niyazinin gözündən qaçmadı. 
Yığıncaqdan sonra, həmin yığıncağı əks etdirən geniş foto- montaj 
hazırlanmalı və direktorun kabineti yaxınlığında, foyedə divara vurulmalı 
idi. Bu iş komsomol katibinə tapşırılmışdı və Niyazi yığıncaqda çəkilmiş 
fotolar əsasında stenti tezliklə hazırlayıb partiya təşkilatı katibinə 
göstərdi. Katib çıxış edənlərin sıra ilə yapışdırılmış fotolarına nəzər 
yetirib, həmin sex rəisini görmədi və təəccüblə Niyaziyə baxdı: 
- Canpoladı unutmusan! Hamıdan çox çıxış edən o oldu ki! 
 
98 
  
Niyazi bir qədər duruxub dedi: 
- Onun çıxışı direktorun xoşuna gəlmədi. Mən fikir verirdim... 
Katib bir söz deməyib yenə foto-montaja nəzər saldı. Sonra 
başını bulayıb, mənalı gülüşlə Niyaziyə baxdı: 
- Yadında saxla, sən çox irəliyə gedəcəksən! 
Onun dediyi düz çıxdı. Niyazi pillə-pillə, addım-addım irəlilədi, gəlib bu 
vəzifəyə çıxdı. Tabe olduğu adamların rəğbətini qazanmaqda xarici 
görkəmi də az rol oynamırdı. O, yaraşıqlı bir kişi idi. İri, mənalı gözləri 
var idi. İndi də, başının qabağının azacıq dazlaşmasına, saçının qismən 
ağarmasına baxmayaraq, yaraşığını itirməmişdi. Həmişə səliqəli və 
zövqlə geyinirdi. 
Var-dövlətinə isə, söz ola bilməzdi. Özü ehtiyatlı, suyu üfürüb içən olsa 
da, vəzifəsi yüksəldikcə pula tamahı artmış, pul da axıb onun qarşısına 
tökülmüşdü. Həmin pulları, son vaxtlar, yalnız şəxsi obyektlərin 
çoxaldılmasına sərf etmişdi. Şəhərdə və rayonlarda mağazaları, 
restoranları, sexləri, torpaqları, qoyun sürüləri var idi. Hamısı da gizlin! 
Yəni heç kəs bilmirdi ki, bu obyektlər və ya müəssisələr, təsərrüfatlar ona 
xidmət edir. Niyazi Məlikxanlı öz işini ehtiyatlı tutan adam idi. Qudurub, 
gözü ayağının altını 
görməyənlərdən deyildi. İşlər hamısı onsuz həll olunurdu ki, bunların da 
başında Ruslan Dadaşov dururdu. Ümumiyyətlə, Məlikxanlının idarədən 
kənar bütün işlərinə Ruslan cavabdehlik daşıyırdı. Bu xidmətinə görə 
Məlikxanlı da onun heç bir xahişini rədd etmirdi. Belə ki, bəzi 
məsələlərdə, Ruslan Dadaşov idarə işlərinə də qarışa bilirdi. Çox vacib iş 
üçün Məlikxanlının razılığını almaq istəyən şəxslər birinci Ruslana 
yaxınlaşmağa məcbur olurdular ki, bu da havayı başa gəlmirdi. 
 
 
 
 
99 
  
Heç idarədə də dolaşıq işə baş qoşmurdu Məlikxanlı. Belə işlər olanda o 
saat Cahangirovun üstünə göndərirdi. Qoy o məşğul olub, razılığını 
versin! - deyirdi. 
Öz təmiz adını nə qədər qorusa da, işlərini nə qədər ehtiyatla tutsa da, indi 
gəlib belə bir işə düşmüşdü. Və bu işin sonu nə ilə qurtaracaqdı, demək 
çətin idi. Məsələ yuxarı dairələrə, yəqin ki, məlum olmuşdu. Bəlkə 
prezidentə də! Ondan isə bu məsələdə güzəşt gözləməyinə dəyməzdi. 
Hələ yaxşı ki, ölkədə deyildi. Onun xarici səfərdən qayıtmasına qədər 
istintaqda Məlikxanlının xeyrinə irəliləyiş olmasaydı, vəziyyət çox pis 
olacaqdı... 
Bir sutka ərzində Məlikxanlı sanki arıqlamış, gözləri çuxura düşmüşdü. 
Sarsıntıdan xəstəliyə tutulacağından qorxurdu. Odur ki, 
içməyə başlamışdı. İndi də stolun üstündə yarımçıq “Napoleon” konyakı 
var idi. 
Yenə də müstəntiqdən surətini alıb oxuduğu həmin məktub gəlib gözləri 
qarşısında dayandı. Ekspertiza tam şəkildə təsdiq etmişdi ki, məktub qızın 
özü tərəfindən yazılıb. Sabaha isə onu spermadan analiz verməyə 
çağırırdılar. “İşə bir bax! Gör bu qancıq məni nə oyuna saldı!” deyə 
düşünən Məlikxanlı birdən yumruğunu stola çırparaq bərkdən, rus dilində 
söyüş söydü: 
- Şilyuxa! Tryapka! 
Hirsindən nə edəcəyini bilmirdi. Stəkana konyak süzüb içdi və əlləri əsə- 
əsə siqaret yandırıb çəkməyə başladı. 
Qaplan gəlib bir müddət sakitcə onun üzünə baxdı. Sonra yaxınlaşıb 
qabaq ayaqlarını qaldırdı və sahibinin dizləri üstünə qoydu. 
- Get, Qaplan! 
 
 
 
 
100 
  
İti əlinin hərəkəti ilə özündən uzaqlaşdırdı. Bu saat onunla məşğul olmağa 
heç həvəsi yox idi. 
Bu vaxt maşın səsi eşidən gözətçi küçəyə çıxdı və qayıdıb darvazanı 
taybatay açdı. Boz rəngli “Nissan-Maxima” həyətə daxil oldu. Ruslan 
Dadaşov maşından düşüb qapını çırpdı və stola yaxınlaşdı: 
-Axşamınızxeyir, Niyazi müəllim! 
Əhval-ruhiyyəsinin çox yüksək olması səsindən hiss olunurdu. 
-Axşamın xeyir, Ruslan, gəl əyləş! 
- Vəziyyət necədir? - Ruslan stulda oturub soruşdu. 
- Gördüyün kimi... Səndə nə xəbər var? 
- İşlər pis getmir! - Ruslan konyakdan süzüb başına çəkdi. - Qaldı ki, 
bu məsələyə, sabah analiz verəcəksiniz, sonra isə hər şey yaxşı olacaq. 
- Sonra nə olacaq ki? - Məlikxanlı dostunun zirəkliyinə inanırdı. 
- Sonra biz tələb edəcəyik ki, sizə atılan bu böhtanı təşkil edənlər 
tapılıb cəzalandırılsınlar. Başda qızın öz atası olmaqla! 
- Niyə o? - Məlikxanlı maraqla soruşdu. 
- Çünki sizin kimi mötəbər bir adamı ləkələməyə yönəlmiş böhtan 
onun qızının əli ilə yazılıb! 
- Sən doktor Muradzadəyə zəng vurub, onu hədələmisən? - 
Məlikxanlı məzəmmətlə soruşdu. 
- Özüm yox... Ancaq tapşırmışam, zəng vurublar! 
- Axı niyə? 
- Qoy bilsin ki, qızı, yaxud bəlkə də özü kimə sataşıb! 
Məlikxanlı daha bir söz demədi. Bir qədər düşünüb, astadan, 
 
101 
  
qayğılı halda dilləndi: 
- Sabah əlimə ekspertizanın rəyini ala bilsəydim, yaxşı olardı. Gülafət 
xanım da evdə tək qalıb. Gözünə görünə bilmirəm... 
- Mən gedib baş çəkdim ona... - Ruslan qəfil dilləndi. 
- Bilir? - Məlikxanlı narahatlıqla onun üzünə baxdı. 
- Hə! Sizin o boşboğaz vəkilinizdən eşidib. Çalışdım onu inandıram 
ki, bunlar böhtan və təxribatdan başqa bir şey deyil. 
- Nə deyirdi? 
- Gülafət xanım çox ürəyinazik qadındır. Hər halda ona pis təsir edib 
bu hadisə... Mən ayaqüstü hal-əhval tutub çıxdım. Başqa yerə tələsirdim. 
- Hə... Yəqin ki, pis təsir edib ona... - Məlikxanlı ah çəkdi. - Asəfi 
çağırıb. Bilmirəm niyə?.. O da gəlib çıxmır ki, öyrənim. Zəng də vura 
bilmirəm. Deyirəm, birdən yanında olar... İnanırsanmı, Ruslan, 
düşünəndə ki, o məni xəyanətkar hesab edə bilər, dəhşətə gəlirəm. 
Ruslan dinmədi. Canına hopan ləzzət hələ çəkilib getməmişdi. Özünü 
qalib və rahat hiss edirdi. Bilirdi ki, bu işi heç kəs bilməyəcək və heç bir 
problem də yaranmayacaq. Gülafətə qarşı nə qədər kobud və normadan 
kənar hərəkətlər etmişdisə də, ayrılanda düşünmüşdü ki, qadın ondan 
ümumiyyətlə, razı qalıb. Ancaq bir gün əvvəl heç cür 
inana bilməzdi ki, Gülafət xanımla aralarında olan ciddi və pərdəli 
münasibət birdən-birə bu dərəcədə dəyişəcək. Heç indi də tam inana 
bilmirdi... Necə oldu ki, Gülafət xanımla birdən-birə, ən adi qadınlarla 
rəftar etdiyi kimi, rəftar edə bildi?.. Bu cəsarət ona haradan gəldi? Bu 
suallara cavab tapa bilməsə də, hər halda, özündən razı idi və böyük 
qələbə çaldığını hiss edirdi. İndi hörmətli Gülafət xanım onun üçün sadəcə 
Gülya idi... Ya da Güliçka... 
 
 
 
102 
  
Asəf gəldi. Maşını həyətə salıb, darvazanı bağladı və bir qədər narahat 
addımlarla stola yaxınlaşdı: 
-Axşamınız xeyir! 
Məlikxanlı onun salamını alan kimi cəld soruşdu: 
- Niyə çağırmışdı? 
- Heç, elə bu məsələ barədə maraqlanırdı. Sonra ayaqüstü öz evimizə 
də baş çəkdim. Ona görə gecikdim... 
O, Məlikxanlının üzünə baxa bilmirdi. Ruslan gözaltı onu diqqət 
süzgəcindən keçirib düşündü: 
“Nəyə görəsə özündə deyil. Kişinin də üzünə yaxşı baxa bilmir. Görəsən, 
bir şey eləməyib ki, Güliçkaya? Mənim Güliçkama... Ancaq heç 
inanmıram. Gülafət hələ üç-dörd gün özünə gəlməyəcək”. 
- Nə danışdınız? - Məlikxanlı sual verdi. 
- Dedim ki, Niyazi müəllimin heç vaxt məndən gizlin işi olmayıb. 
Mən isə and içirəm ki, həmin məktubda yazılanlar böhtandır. 
- İnandı? 
- Məncə, bir az inandı. 
-Yaxşı... - Məlikxanlı başını tərpətdi. 
Asəf aralanıb maşının yanına gedən kimi, Ruslan da qalxdı: 
- İcazə verin, mən gedim. Sizə baş çəkməyə gəlmişdim. Səbirli olun. 
Sabah hər şey yoluna düşəcək. Sonra hücum növbəsi bizimdir! 
- Çox sağ ol, Ruslan! - Məlikxanlı da qalxıb əlini onun çiyninə vurdu. 
Bir daha inandım ki, sən həqiqi dostsan. Ancaq bugünkü o işin... 
- Hansı iş? - Ruslan cəld soruşdu. Deyəsən bir az özünü itirmişdi. 
 
 
103 
  
- Doktora hədə-qorxu gəlməyini deyirəm. Biz quldur deyilik. Hər şeyi 
ağılla həll etməliyik. Qoy hər şey yoluna düşsün, sonra lazım olsa hər kəsi 
öz əməlinə uyğun cəzasına çatdırarıq!.. 
- Mən sizin üçün çalışıram... 
- Bunu bilirəm və qiymətləndirirəm. 
-Yaxşı... Salamat qalın! 
- Sənə yaxşı yol! 
Ruslan Dadaşov onunla əl tutub “NİSSAN” a oturdu və maşını döndərib 
Asəfin açdığı darvazadan küçəyə çıxdı. Qaplan maşının dalınca yüyürüb 
yenə geri qayıtdı və sahibinin ayaqlarına sürtündü. Məlikxanlı əyilib onun 
başına sığal çəkdi. Sonra stola yaxınlaşıb stəkana konyak süzdü. Onu 
başına çəkib zərblə stolun üstünə qoydu və ucadan dilləndi: 
- Sabahı gözləyək! 
 
 
 
XI fəsil 
Qızıl alışqan 
Veneranın qrup yoldaşları kursun sonuncu semestr imtahanını verirdilər. 
Bu imtahandan sonra üçüncü kursa keçəcəkdilər. Venerasız... Tələbələr 
ikibir, üçbir toplaşıb dəhlizdə söhbət edirdilər. 
Qrupun ən fəal, əlaçı tələbəsi olan Venera Muradzadə imtahana 
gəlməmişdi. Ən yaxın rəfiqəsi olan Gülşən imtahanın başlanmasına beş 
dəqiqə qalmış onun cib telefonuna zəng vurmuşdu. Telefonu isə 
söndürülmüşdü. Yəqin ki, öz həyatı kimi, həmişəlik... 
 
 
 
 
104 
  
İmtahana hamıdan əvvəl girib çıxmış Gülşən narahat olub dekanın 
katibəsindən xahiş etmişdi ki, Veneragilin evinə zəng vursun. Katibəyə 
bildirmişdilər ki, Venera heç vaxt universitetə gələ bilmə¬yəcək. Çünki 
o, artıq həyatda yoxdur, ölüb... 
Bu xəbər Gülşənə qəfil güllə kimi dəymişdi. İnanmaq istəməyib bir neçə 
dəfə, dalbadal cib telefonuna zəng vurmuş, kompüterin yaddaşına 
yazılmış sözləri dinləmişdi. «Bu nömrəyə zəng çatmır. Telefon ya 
söndürülüb, ya da əhatə dairəsi xaricindədir. Xahiş edirik, bir az sonra 
zəng edəsiniz...» 
Göz yaşlarını saxlaya bilməmiş, doyunca ağlamışdı. Elə o biri 
qızlar da... İndi istəməsinlər, Veneranın xətrini hamısı çox istəyirdi. 
İndi bir qədər toxtamışdılarsa da, söhbət yenə ondan gedirdi. Bu qıza 
birdən-birə nə oldu axı?.. Sapsağlam qız idi. Hər kəs öz ehtimalını 
söyləyirdi. Əsl həqiqəti isə heç kəs bilmirdi. 
Bir qız topalaşmış dəstələrin birinə yaxınlaşıb üzünü, göz yaşları təzəcə 
qurumuş Gülşənə tutdu: 
- Gülşən, səni aşağıda bir oğlan gözləyir. 
- Məni? - Gülşən təəccübləndi. 
- Hə, səni. Qapıda dayanıb. 
Gülşən: 
- Yəqin, qardaşımdır. - deyib, qızlardan ayrılaraq, tələsik aşağı düşdü. 
Giriş qapısının yaxınlığında gözətçi qadından və otuz yaşlarında gənc 
oğlandan başqa heç kəs yox idi. Bu, şıq geyinmiş yaraşıqlı bir oğlan idi. 
Əyninə açıq boz rəngli, bahalı köynək və həmin rəngdə şalvar geyinmişdi. 
Səliqə ilə yana daranmış saçları, cavan olmasına baxmayaraq, ona 
 
 
 
105 
  
mötəbər görkəm verirdi. Gülşən qapıdan küçəyə nəzər salaraq, heç kəsi 
görmədi və geri dönüb tanımadığı oğlana yaxınlaşdı: 
-Sizə kim lazımdır? 
- Gülşən sizsiniz? - oğlan suala sualla cavab verdi. 
-Tutaq ki, hə... 
- Gəlin, tanış olaq! - oğlan ciddi şəkildə dilləndi. - Adım Akifdir. 
Veneranın qohumuyam... 
- Bibisi oğlu? - Gülşən cəld soruşdu. 
-Tanıyırsınız? 
- Adınızı eşitmişəm. Həm də toy şəkillərinizə baxmışam. 
-Yəqin, siz qardaşımın şəklini görmüsünüz. Mən evli deyiləm. 
- Veneraya nə olub? - Gülşən əvvəldən verməli olduğu sualı verdi. 
- Mən sizinlə söhbət etmək istəyirəm. - oğlan cavabdan yayınaraq 
qapıya baxdı. - İmtahanınız nə vaxt qurtaracaq? 
- Mən, artıq, çıxmışam. 
- Onda, xahiş edirəm, gedək, haradasa, sakit bir yerdə oturaq. 
- Onda... gedək parka! - qız təklif etdi. Oğlan sanki onun üçün 
doğmalaşmışdı. Onlar yaxınlıqdakı parka girib, boş bir skamyada 
oturdular. Oğlan çox kədərli görünür, sanki danışmağa çətinlik çəkirdi. 
Söhbətə də kənardan başladı: 
- Sizin adınızı çox eşitmişdim. Mən Veneragildə olanda, o sizinlə 
telefonda danışırdı. Bilirdim ki, onun ən yaxın rəfiqəsi sizsiniz. Ancaq 
onu da deyim ki, bu dərəcədə qəşəng olduğunuzu bilmirdim. 
 
 
 
 
106 
  
Gülşən deyilən tərifə tam layiq olmasa da, suyuşirin bir qız idi. Oynaq və 
şux bədən quruluşu var idi. Üzündə kiçik sızanaqların olmasına 
baxmayaraq, sifət cizgiləri cəlbedici idi. Ancaq dodağına boya 
çəkməsəydi, belə zövqsüz çəkməyindən daha yaxşı görünərdi. 
- Sağ olun! - oğlanın tərifi ona çox xoş gəlmişdi. - Ancaq heç 
demədiniz, Veneraya nə olub? 
-Venera srağagün, evdə özünü zəhərləyib... - oğlan kədərlə cavab verdi. 
- Nə danışırsınız?! - Gülşən dəhşətlə oğlana baxdı. 
-Bəli... 
-Axı nə üçün? 
- Bilinmir... Elə ona görə də Əlisəttar dayının, yəni Veneranın 
atasının tapşırığı ilə gəlib sizi tapdım ki, onun bizə məlum olmayan həyatı 
barədə sizdən öyrənim. Siz onunla bacı kimi olmusunuz. Deməli, bizim 
üçün də özgə deyilsiniz. Odur ki, xahiş edirəm, kömək edin, onun özünə 
qəsd etməsinin səbəbini bilək! 
- Siz nə işləyirsiniz? - qız gözlənilmədən soruşdu. 
- Bizneslə məşğulam. 
- Mən sizə kömək etməyə hazıram. Ancaq mənim nə köməyim 
ola bilər? 
- Deyin görüm, onun gəzdiyi oğlan var idimi? 
- Hə, var idi... - Gülşən cavab verdi. - Elnur adında oğlanı sevirdi. Elə 
sizin yaşda olar... Elnur Qatarlı eşitmisiz? 
- Yox! - müsahibi başını buladı. 
- Jurnalistdir. Qəzetdə hekayələri də çıxır. 
- Rast gəlməmişəm. - Oğlan çiynini çəkdi. - O da sevirdi Veneranı? 
 
107 
  
Gülşən bir az fikirləşdi: 
- Bilirsən, Akif, düzünü desəm, oğlanların məhəbbətinə heç 
inanmıram mən. Nə bilim?.. Guya Veneranı sevirdi, amma təkliyə 
düşəndə mənə kompliment deyirdi. 
Qızın «sən»ə keçdiyini görən oğlan da ona «sən»lə müraciət etməyə 
başladı: 
- Sən doğrudan da gözəlsən, onu qınamıram. 
- Bəlkə o da sevirdi, deyə bilmərəm... - Gülşən utanıb sözü də- yişdi. 
- Onlar harada görüşürdülər? - oğlan soruşdu. 
- Elə burada - universitetin qabağında görüşürdülər. Oğlanın maşını 
var. Veneranı bəzən maşınla aparırdı. 
- Haraya? 
- Bilmirəm... Yəqin ki, evlərinə! 
- Kimin evinə? 
- Veneragilin. 
- Nədən bilirsən? - oğlan maraqla soruşdu. 
- Deyirdi, gəl maşınla aparım səni... Minib gedirdilər. 
- Sən də minmisən onun maşınına? 
- Bir dəfə... 
- Haraya getmisiniz? 
Onlar artıq köhnə tanışlar kimi söhbət edirdilər. Gülşənin oğlana qanı 
qaynamışdı. Həm də Veneranın qəfil ölümü onları doğmalaşdırmışdı, elə 
bil. 
 
 
 
108 
  
- Bulvarda nahar etdik. Sonra məni metronun qabağında düşürtdü. 
Özüm elə istədim. 
- Necə bilirsən, Gülşən, - oğlan mehribanlıqla qıza baxdı. - Onlar 
evlənmək istəyirdilər? 
- Əlbəttə! - qız təəccüblə dilləndi. - Venera tezliklə nişanlanmaqlarını 
istəyirdi. 
- Bəs Elnur? 
- O deyirdi ki, universiteti qurtar, sonra! 
- Elnur siqaret çəkirdi? 
- Hə, çəkirdi. - Sual qıza mənasız görünsə də, sakitcə cavab verdi. 
Oğlan bir qədər susdu. Deyəsən, fikri qarşısından keçən qızlarda qalmışdı. 
Birdən, Gülşənə baxıb, qəfil soruşdu: 
- Sən Niyazi Məlikxanlını tanıyırsan? 
- Yoox... - Gülşən təəccüblə çiynini çəkdi. - Kimdi ki o? 
- Deməli tanımırsan... 
Gülşən bir qədər fikrə getdi. 
- Deyəsən, adını eşitmişəm... Televizorda. Deputatdır? 
- Yox! - Oğlan başını buladı. 
Susdular. Hiss olunurdu ki, Gülşən ondan ayrılmağa tələsmir. İlk 
tanışlıqlarına baxmayaraq, oğlandan xoşu gəlmişdi. Elə oğlan da, 
deyəsən, ona biganə deyildi. Başını qaldırıb Gülşəni məhəbbət dolu 
baxışlarla süzdü: 
- Sən haralısan, Gülşən? 
- Qaçqınıq... Ağdamdan. İndi mikrorayonda oluruq. 
 
 
109 
  
- Bacıdan, qardaşdan nəyin var? 
- Bir qardaşım var. 
- Mənə kömək etmək istəyirsən? - Oğlan əsas məsələyə keçdi. 
-Veneranın ruhu xatirinə. Həm də mənim xatirimə. Mən sənin yaxşılığını 
unutmaram. 
- Nə kömək lazımdır? - Gülşən razılıqla soruşdu. 
- Sən Elnurla görüşə bilərsən? Elə bu gün. 
- Necə? - qız sadəlövhcəsinə soruşdu. 
- Telefon nömrəsi yoxdur, səndə? 
-Yox... - sonra nə fikirləşdisə, çantasını açdı. - Bir dəqiqə... 
Çantasından əzilib köhnəlmiş bir qəzet çıxartdı. Bu çox az tirajla 
buraxılan qəzetlərdən biri idi. Gülşən qəzetin axırıncı səhifəsində, lap 
aşağıda yazılmış iki mobil nömrəni göstərdi: 
- Bax, bilirəm ki, bu ikinci nömrə onun olmalıdır! 
Oğlan sevindi: 
- Lap yaxşı! Zəng vur, de ki, görüşmək istəyirsən. De ki, vacib sözün 
var. Görüşəndə isə, Veneranın ölümünü çatdır. Soruş ki, o nəyə görə 
özünü öldürüb? 
- O nə bilsin ki? - Gülşən tez dilləndi. - Bilsə də, deməz axı... 
- Bunun dəxli yoxdur! Sənin əsas köməyin başqa şeydə olacaq. 
- Oğlan cibindən üzərində qızıl işləmələr olan çox gözəl bir alışqan 
çıxartdı. - Sən bu alışqanı ona verməlisən. 
- Niyə? - qız təəccübləndi. 
 
 
 
 
110 
  
- Səbəbini sənə başqa vaxt deyərəm. Bilirsənmi, Gülşən, Venera 
öləndə, məktub yazıb qoyub və həmin məktubda bir nəfərin adını çəkib. 
O adam indi vəkil tutub. Bizim də vəkilimiz var. Biz onun məsləhəti ilə 
hərəkət edirik. Sən isə, yaxın adamımız kimi, bizə kömək etməlisən. 
Söhbət əsnasında bu alışqanı əlində oynat. Ancaq yandırma! Yəqin, 
soruşacaq ki, bu kimindir? De ki, qardaşıma bağışlayıblar. O isə çəkən 
deyil. Xahiş etdim, mənə verdi. Sonra de ki, xoşun gəlirsə, mən də sənə 
bağışlayıram. Çalış alsın! 
- Birdən almadı? - qız inamsız halda soruşdu. 
Oğlan gülümsədi: 
- Səncə, belə alışqandan keçərlər? 
-Yaxşı... - Gülşən razılaşdı. 
- Dayan, hələ qurtarmayıb! - Oğlan cibindən şüşə qutuya qo¬yulmuş 
gözəl bir diyircəkli qələm çıxartdı. - Alışqanı götürsə, de ki, məndən sənə 
yadigar olsun. Yadigardan, hədiyyədən söz düşəndə bu qələmi çantandan 
çıxarıb ona göstər. De ki, bunu mənə keçən il ad günümdə Venera verib. 
Ən əziz xatirə kimi saxlayacam. Özün qələmə əl vurma. Sadəcə qapağını 
aç, göstər. Çalış ki, alıb baxsın. Bu zaman onun əl izləri qələmdə qalacaq. 
Ancaq qələmi çox da qurdalamağa qoyma, xarab olar. Görüşünüz bitən 
kimi mənə zəng vur. Razısan? 
Gülşən razılıqla başını tərpətdi. Ancaq özü də bilmirdi ki, bunu bacaracaq, 
yoxsa yox! 
-Ay sağ ol! İndi gəl, nömrələrimizi bir-birimizə deyək! 
Gülşən cib telefonunun nömrəsini dedi. Oğlan da, öz növbəsində, 
nömrəsini ona verib dilləndi: 
- Sənə nə qulluq edim? Bəlkə gedib bir yerdə nahar edək? 
 
 
 
111 
  
- Yox, sağ olun! 
- Onda, elə bu saat zəng vur! 
Gülşən ani olaraq həyəcanlandı. Ancaq oğlanın səmimiyyət dolu baxışları 
qarşısında özünü ələ alıb qəzetdəki nömrəni yığdı. 
-Alo, Elnur? Tanıdın? Gülşəndir... Sağ ol... Səninlə təcili gö¬rüşmək 
istəyirəm... Görüşərik, danışaram, konturum azdır... Yox, zəng vurma, 
telefon söhbəti deyil... O dəfəki kafedə... Hə, «Sahil»də... 
Telefonu qapadı. 
- Dedi ki, «Sahil» kafesinin qabağında gözlə, gəlirəm. 
- Çox sağ ol, zirək qızsan! Deyəsən səni sevəcəm! - Oğlan bunu deyib 
ayağa qalxdı. - İndi gəl səni bulvara aparım. 
Gülşən qızardı. Həvəslə ayağa qalxıb, onunla yanaşı addımlamağa 
başladı. Onlar yenə universitetin qabağına gəldilər. 
Oğlan qara rəngli bir «Mersedes»in arxa qapısını açıb qızı maşına dəvət 
etdi. Gülşən ani tərəddüddən sonra keçib maşında əyləşdi. «Mersedes» 
yola düşüb birdə bulvarın kənarında, «Sahil» kafesinə ən yaxın bir yerdə 
dayandı. 
Gülşən maşından düşdü. Oğlan: 
- Sənə müvəffəqiyyətlər! Zəngini gözləyəcəm, - deyib maşını sürdü. 
Beş-on addım getmiş, maşını saxlayıb, mühərriki söndürdü. Boylanıb 
kafeyə tərəf addımlayan qızın arxasınca baxdı və cibindən bir saqqız 
çıxarıb çeynəməyə başladı. Özünü Veneranın bibisi oğlu kimi qələmə 
verən bu oğlan, əslində əməliyyat-axtarış polisi, kapitan Mahir Talıbov 
idi. 
O, Gülşənlə görüşə polkovnik Qasımlının xahişi ilə gəlmişdi. İçində 
yüksək keyfiyyətli səsyazan mikroqurğu quraşdırılmış alışqanı da, yenə 
 
112 
  
içində elə bir qurğu yerləşdirilmiş qələmi də, ona Qasımlı vermişdi. Əgər, 
Elnur Qafarlı siqaret çəkən olmasaydı, alışqanla qələm öz vəzifələrini 
dəyişməli olacaqdı. Alışqan bir dəfə yandırılan kimi səsyazan qurğu 
batareyaya qoşulacaq və ondan sonra neçə dəfə yandırılıb- 
söndürülməsindən asılı olmayaraq, ona qoşulu qalacaqdı. Səsyazan qurğu 
isə yalnız yaxınlıqda danışıq olanda işləyəcək, 
sakitlik olanda isə dayanıb «gözləyəcəkdi». 
...Az keçmiş bulvarın kənarında, səkiyə lap yaxın «Daewoo» markalı bir 
maşın dayandı. Gözündə rəngli eynək olan gənc, maşından düşüb tələsik 
addımlarla, kafeyə tərəf getdi. Mahir zəng vurub, vəziyyət barədə 
Qasımlıya ətraflı məlumat verdi. 
XII Fəsil 
Kafedə görüş 
Gülşənlə Elnur Qatarlı açıq havada düzülmüş stolların birinin arxasında, 
üzbəüz oturmuşdular. Süfrədəki yeməklərə əllərini də vurmamışdılar. Heç 
birinin yeməyə iştahası yox idi. Elnur Veneranın başına gələn qəziyyədən 
xəbərsiz imiş. Gülşən bunu xəbər verəndən sonra sarsılmış, qız özü ona 
təskinlik verməli olmuşdu. Dodaqları bir- birinə kiplənmiş Elnur əlində 
tutduğu alışqana baxır, hərdən onu yandırıb-söndürür, heç nə danışmırdı. 
Gülşən alışqanı ona göstərəndə xeyli həyəcan keçirmişdi. Narahat 
fikirlərin əlində əsir olan qız nə edəcəyini bilmirdi. 
«Görəsən, Akif niyə dedi ki, alışqanı yandırma? Bəlkə bu alışqanda 
partlayıcı maddə var?! Ümumiyyətlə, bu oğlan kim idi? Doğrudanmı, 
Veneranın bibisi oğlu idi?» 
Elnur alışqanı ilk dəfə yandıranda, qız hətta diksinmişdi də. Ancaq sonra 
heç nə baş vermədiyini görüb, bir qədər sakitləşmişdi. 
 
 
 
113 
  
Alışqanın üzərində, böyük zövqlə, ikibaşlı qartal şəkli həkk olunmuşdu. 
Bu alışqanı Qasımlıya Rusiyada Daxili İşlər Nazirliyinin yüksək rütbəli 
bir işçisi bağışlamışdı. Polkovnik bu alışqanı əldən 
verməklə riskə getdiyini başa düşsə də, bəzi məsələlərin təxirəsalınmadan 
aşkarlanması üçün başqa çarə görməmişdi. 
Elnur alışqanı Gülşənin qarşısına qoyub kədərlə dilləndi: 
- Deməli belə... Yazıq Venera! 
Gülşən alışqanı geriyə itələdi: 
- Götür, qoy məndən yadigar olsun! 
- Yox! Yox! - Elnur etiraz etmək istədi. 
- Xahiş edirəm, götür! - Gülşən alışqanı israrla onun əlinə verdi. - 
Mən siqaret çəkməyəcəm ki?! 
Elnur daha inad göstərmədi. 
- Çox sağ ol, Gülşən! Sən çox yaxşı qızsan. Mən bunu səndən yadigar 
saxlayacam. 
Gülşən, vaxt itirmədən, Mahirin verdiyi qələmi çantasından çıxartdı: 
- Bu qələmi mənə, ad günüm münasibətilə, Venera vermişdi. Birinci 
kursda. İndi mənim üçün dünyada bundan əziz şey yoxdur. 
Elnur əlini uzadıb qutunu aldı. Açıb içindən qələmi çıxartdı və o üz-bu 
üzünə çevirib baxdı. Sonra yenə qutusuna qoyub Gülşənə qaytardı. Elnur 
qələmə baxarkən, Gülşən ona diqqət yetirsəydi, onun əllərinin necə 
əsdiyini, görməmiş olmazdı. 
Elnur, ümumiyyətlə, çox həyəcanlı görünürdü. Gələndən, elə siqareti 
siqaretə calayırdı. Gülşənin yeməyə əl uzatmadığını gec də olsa, başa 
düşüb: 
 
 
114 
  
- Niyə yemirsən? - dedi. - İmtahandan çıxmısan, yəqin ki, acsan. 
- Heç iştaham yoxdur! - Gülşən başını fikirli halda yırğalayıb cavab 
verdi və qəfil soruşdu: - Bizi də danışdıracaqlar? 
- Nə üçün? - Elnur təəccüblə dilləndi. 
- Biz onun ən yaxın adamları olmuşuq, axı?! - deyə Gülşən izah 
etdi. 
- Bunun nə dəxli var ki? - Elnur bir az fikrə gedib, yenə dilləndi: - 
Çox qəribədir, o özünü niyə öldürsün axı? Son vaxtlar özünü bir az qəribə 
aparırdı. Elə bil məndən gizlətdiyi bir sirri var idi... 
- Nə sirr? 
- Bilmirəm... Nəsə fikir çəkirdi, elə bil... 
Gülşən nazik bığları qaraşın sifətinə yaraşan, eynəyinsə bir qədər zəhmli 
göstərdiyi Elnura baxıb düşündü ki, o, heç cür Veneranın intiharına səbəb 
ola bilməzdi. Ondan nahaq yerə şübhələnirlər. Venera, son gününə qədər, 
Elnurdan, bir dəfə də olsun, şikayət¬lənməmişdi. O bu qarayanız oğlanı 
həqiqi bir məhəbbətlə sevirdi və 
ondan danışmaqdan heç vaxt doymurdu. 
Elnur özü də pis oğlan deyildi axı? Jurnalist, yazıçı... Böyük gələcəyi var 
idi onun! Yadına düşdü ki, bəzən Veneraya həsəd də aparırdı Elnura 
görə... 
- Elnur, yadındadı, üçümüzün burada oturmağımız? 
- Hə... - Elnur başını tərpətdi. - Keçən ay. 
-Ancaq bu stolda oturmamışdıq. - Gülşən boylanıb kənardakı stolların 
birini göstərdi. - Bax orda! 
 
 
 
 
115 
  
Beş nəfər kişi kafeyə daxil olub Elnurun arxasındakı boş stolun ətrafında 
oturdular. Birinə stul çatmadı. O, ətrafa boylanıb Gülşəngilin stoluna 
yaxınlaşdı və əlini boş stulların birinə uzadıb soruşdu: 
-Olar? 
Fikri başqa yerdə olan Elnur kəskin hərəkətlə ona tərəf döndü: 
- Məni? 
Kişi gülümsədi: 
- Stulu götürmək olar? 
Elnur sakitləşdi: 
- Hə! Hə! Buyurun! 
Kişi stulu götürüb getdi. Arada uzun bir sükut yarandı. Bir qədərdən sonra 
Elnur tərəddüdlə dilləndi: 
- Yemirsənsə, gedək, səni evinizə aparım. Sonra vacib işlərim var. 
Ayağa qalxdılar. Maşına qədər heç biri danışmadı. Elnur arxa qapını 
açanda Gülşən dilləndi. 
- Sən get, mən avtobusla gedəcəm. 
- Yox, niyə ki? - Elnur təkid etdi. - Gəl otur aparım! 
- Yox, sağ ol, buradan 65 nömrəli marşrutla birbaş evə gedəcəm. 
- Yaxşı, nə deyirəm?.. Alışqana görə də çox sağ ol! 
- Dəyməz! 
Elnur Qatarlı maşına oturdu. Gülşən dayanıb onun getməsini gözlədi. O, 
Mahir Talıbovun hələ də burada olmasından xəbərsiz idi. «Mersedes»in 
güzgüsündə ona göz qoyan Mahir Qanbay Qasımlıya zəng vurdu: 
 
 
 
116 
  
- Qız onunla getmir. Bulvarda qaldı. Maşını izləmək lazımdır, 
yoxsa?.. 
- Maşınla işin olmasın! Sən qızdan qələmi al! - Qasımlı göstəriş verdi. 
- Oldu, Qanbay müəllim! 
«Daewoo» hərəkətə gələrək, «Mersedes»in yanından keçib uzaqlaşdı. 
Həmin an daha bir maşın sürətlə Mahirin maşınının 
yanından keçib onun dalınca düşdü. Bu ağ rəngli «Volqa» idi. Mahirin 
fikri qızda olduğu üçün, nə «Volqa»nın sükanı arxasındakı dostu Neməti, 
nə də arxada oturmuş polkovnik Qasımlını gördü. 
O, maşını arxaya sürüb düz Gülşənin qarşısında saxladı və qapını açaraq 
onu içəri dəvət etdi. Gülşən keçib arxada əyləşdi və təəccüblə soruşdu: 
- Sən hələ buradasanmış, Akif? 
- Gördüyün kimi! - Mahir maşını işə saldı. - Əməliyyat necə keçdi? 
- Yaxşı. - Gülşən qələmi çantasından çıxarıb ona uzatdı. - Ancaq 
mənə elə gəlir ki, bu işdə Elnurun heç bir günahı yoxdur. 
- Ola bilər! - Mahir qələmi ondan alıb cibinə qoydu. - Hansı 
mikrorayonda yaşayırsınız? 
- Doqquzuncuda, - qız cavab verdi. 
Mahir maşını birbaş mikrorayona sürüb Gülşənin yaşadığı evdən bir qədər 
kənarda saxladı. Arxaya çevrilib mehribanlıqla Gülşənə baxdı: 
- Mən sənə zəng vuran kimi yenə onunla görüşərsən. Deyərsən ki, 
qardaşım alışqanı tələb edir. Üzr istəyib onu geri alarsan. Düzdür, bəlkə 
də, bu sənin üçün çətin olacaq, ancaq sən bunu mərhum 
rəfiqənə görə etməlisən. 
- Yaxşı... - Gülşən maşından düşdü. - Hələlik! 
 
117 
  
- Sağ ol, Gülşən, sənə çox minnətdaram! 
Qızdan ayrılıb, geri qayıdanda, telefonu zəng çaldı. Qasımlı idi. Tapşırdı 
ki, qələmi təcili Fazil Məmmədliyə çatdırsın. Vəkil isə onu müstəntiq 
Ramin Əlibəyliyə verməli, ekspertlər ondakı əl izləri ilə əvvəlcədən 
müstəntiqə verilmiş stəkanla puldakı əl izlərini tutuşdurmalı idilər. 
 
 
 
XIII Fəsil 
Nuranə 
Nahar qurtaran kimi Nuranə qalxıb süfrəni yığışdırdı. Bu işdə balaca 
Nuray da ona kömək edirdi. Ana süfrəni dəsmalla silib uşaqlara tapşırıq 
verdi: 
- İndisə, əllərinizi yuyun, gəlin oturun, bir az oxumaqla, yazmaqla 
məşğul olun! 
Bu il dördüncü sinfə keçmiş Tural kitab-dəftərini gətirib stolun arxasında 
oturdu. Nuray isə çantasını ələk-vələk edirdi. Tural, yadına indi düşübmüş 
kimi, birdən dilləndi: 
-Ata gəlmişdi... Qapını Nuray açdı! 
- Hə, Nuray? - anası ona tərəf məzəmmətlə baxdı. 
Nuray günahını başa düşürmüş kimi, könülsüz dilləndi: 
- Elə-belə gəlmişdi. Məni görməyə... Konfet verdi. 
- Mən heç görüşmədim! - Tural bərkdən dedi. 
Nuranə başını buladı: 
 
 
 
 
118 
  
-Axı mən sizə demişəm ki, mən olmayanda, qapını heç kəsə açmayın. 
Həyətdə görəndə görüşə bilərsiniz. Ancaq onunla başqa yerə getməmək 
şərtilə! 
- Mən onunla heç vaxt görüşməyəcəm! - Tural qaşqabaqla dilləndi. 
Nuray əlindəki işi saxlayıb acıqlı-acıqlı qardaşına baxırdı. Nuranə 
yaxınlaşıb Turalın başını sığalladı: 
- Niyə? 
- Ona görə ki, o səni incidirdi! 
- Kişilər hamısı arvadını incidir də! - Nuray dözməyib qışqırdı. 
Nuranəni gülmək tutdu. Ancaq tez də özünü saxlayıb onlara 
təpindi: 
-Yaxşı, bəsdir, işinizlə məşğul olun! 
Özü isə, küncdəki kiçik stolun üstündə, təzə yuyub qurutduğu paltarları 
ütüləməyə başladı. Ancaq fikri yenə də qarışmışdı. 
Üç bacı idilər. Qardaşı olmadığı üçün onu oğlan kimi böyüt¬müşdülər. 
Bədəncə sağlam və qıvraq idi. Ev işində də, həyət-baca işində də ata- 
anasına yaxından kömək edirdi. Bununla bərabər, nadincliyi də var idi. 
Kənddə başına çıxa bilmədiyi bir dənə də ağac yox idi. Yoldaşları ilə tez- 
tez dalaşırdı. Məktəbdə də uşaqlar hamısı ondan qorxurdu. 
Ancaq qəşəngliyinə də söz ola bilməzdi canı ölmüşün. Qız yoldaşları nə 
qədər özlərinə fikir versələr də, ona çata bilməyib 
paxıllıq çəkirdilər. Oğlanlar isə ona arxadan, oğrun-oğrun göz qoyurdular. 
Üzünə söz deməyə cəsarət edən yox idi. 
Yaxşı xasiyyətləri də az deyildi. Yalanın nə olduğunu bilmirdi. Dalca 
danışmaz, heç kəsə paxıllıq etməzdi. Dalaşanda da həmişə düzlüyün, 
 
 
119 
  
ədalətin tərəfində dururdu. Nemətin arvadı Fədayə ondan üç sinif yuxarı 
oxuyurdu. Ancaq lazım gələndə ona da havadarlığı Nuranə edirdi. 
Orta məktəbi qurtaran kimi Bakıda tibb texnikumuna qəbul olundu. 
Əlikramla da elə birinci kursda oxuyanda tanış oldu. Özü də qəribə bir 
tanışlıq idi bu... 
Arzu adlı qrup yoldaşı ilə bulvara, gəzintiyə çıxmışdı. Bulvarla dənizi 
ayıran beton arakəsməyə yaxınlaşıb, bir xeyli, dənizə tamaşa etdilər. 
Sonra yollarına davam edib, söhbət edə-edə, dənizin kənarı ilə 
addımlamağa başladılar. 
Bu zaman arxaları ilə gələn iki oğlandan biri bərkdən yanındakına dedi: 
- Sən birfiquraya bax, Müzəffər, yandım töküldüm! 
Müzəffər adlandırılan oğlandan səs çıxmadı. Arzu isə ürəkdən güldü. 
Deyəsən, sözü özünə götürmüşdü. Nuranə dinmədi. İndiyədək ona sataşan 
olmamışdı. Az keçmiş, həmin oğlan bir də dilləndi: 
- Bu yubkaya lap paxıllığım gəldi! 
Daha hədəf aydın idi. Arzu əyninə şalvar geyinmişdi. Nuranə geri çevrilib 
düz oğlanın üstünə getdi. Bu arıq, çəlimsiz bir oğlan idi. Qızın üstünə 
gəldiyini görüb, bir addım geri çəkildi. Nuranənin sərrast şilləsi sifətinə 
dəyəndə, ayağı asfaltdan azacıq hündür olan beton döşəməyə ilişdi və beli 
üstə dənizə tərəf yıxıldı. Onun ayağa qalxa bilmədiyini görəndə, hər üçü, 
daha çox Nuranə əl-ayağa düşdü. Oğlanın peysəri beton arakəsməyə 
dəydiyi üçün yarılmışdı. 
- Əlikram, sənə nə oldu? - Müzəffər onu qaldırmağa çalışdı. Yaxşı ki, 
Əlikram tez özünə gəldi. Yoxsa Nuranənin qorxudan 
ürəyi partlayacaqdı. Cəld çantasından yaylığını çıxarıb axan qanın üstünə 
basdı və həyəcanlı halda: 
 
 
 
120 
  
- Dilini dinc saxlaya bilmirdin? - deyə soruşdu. 
- Ay qız, o sənə nə dedi ki? - Arzu məzəmmətlə Nuranəyə baxdı. 
Oğlan da artıq, danışa bilirdi: 
-Atamın canı üçün, mən pis məqsədlə demədim... 
- Cındırsan da, cındır! Elə səndən yaxşı yubka olar! - Nuranə yenə 
dilini saxlamadı. 
- Sən də canavarsanmış demə, bilməmişəm... - Əlikram zarıdı. 
Gülüşdülər. Əlikram beton döşəmənin üstündə oturmuş, o birilər 
də onun başına yığışmışdı. Qanın kəsilməyini gözləyirdilər. 
Beləliklə, aralarında əməlli-başlı tanışlıq yarandı. Oğlanlar neft 
texnikumunda oxuyurlarmış. Axırıncı kursda. Özləri də rayon uşaqları 
imiş. 
Sonra tanışlıqları davam etdi və Nuranə indi anlaya bilmirdi ki, necə oldu, 
tezliklə Əlikrama ərə getməyə razılıq verdi. Bəlkə Əlikram, cəsarət 
göstərərək, ona qızlığını xatırladan ilk oğlan olduğu üçün qəlbini belə tez 
ələ ala bildi? Ola bilər... Axı o vaxta qədər Nuranəyə bir yetkin qız kimi 
baxanlar ancaq gizlicə köks ötürməklə kifayətlənmişdilər. 
Hər necə olsa da, Nuranə tezliklə “hə” dedi və heç məktəbi də tam 
bitirməmiş evləndilər. Onda Əlikram artıq öz məktəbini bitirmiş, ancaq 
hələ iş tapa bilməmişdi. Kirayə ev tutdular və Əlikram alverə başladı. Öz 
rayonlarından olan bir nəfərə qoşulub Rusiyaya getdi. 
Deyəsən, əli yaxşı gətirirdi və az vaxtda, Bakıda üçotaqlı ev aldılar. 
Puldan korluq çəkmirdilər. Nuranə indi, hərdən, fikirləşirdi ki, heç o 
vaxtlar da yaxşı demək olmazmış onun həyatına. Əlikram evə üç aydan, 
beş aydan bir gəlib, ikicə gün qalaraq yenə Rusiyaya qayıdırdı. Təzə gəlin 
olan Nuranə gecələr qovrula-qovrula qalırdı. Sağ olsun, Fədayənin çox 
mənəvi köməyi olurdu ona. Deyirdi, darıxma, bir 
 
121 
  
azdan birdəfəlik qayıdıb burada iş tapar, xoşbəxt yaşayarsınız. 
Nuranə də başını uşaqları ilə qatıb dözürdü. 
Əlikram Rusiyadan birdəfəlik qayıtdı. Ancaq çox pis qayıtdı. Cibi boş, 
üst-başı tör-töküntü... Üstəlik, içkiyə də qurşanmışdı. 
Bax, onda Nuranə əvvəlki günlərinə şükür etməyə başladı. Əlikram gah 
fəhlə işlədi, gah bazarlarda hamballıq elədi, ancaq heç birindən bir şey 
çıxmadı. Qazandığı pul araqla siqaretə güclə çatırdı. 
O vaxtdan evi dolandırmaq Nuranənin öz üzərinə düşdü. Arzu edən 
xəstələrin evinə gedib iynə vurmaqla, pul qazanmağa başladı. Lazım 
olanda, Nemətgil də ondan öz yardımını əsirgəmirdi. 
Bəlkə də, uzun müddət beləcə yaşaya bilərdilər. Ancaq Əlikramın 
xasiyyəti getdikcə dözülməz olurdu. Evə pul gətirməməyi bir yana 
dursun, Nuranəni getdiyi evlərə qısqanır, onu acılayır, söyürdü. Nuranəni 
isə tanış-biliş, qonum-qonşu mərd xasiyyətli, qeyrətli bir gəlin kimi 
tanıyırdı. Çox qadınlar öz sirlərini onunla bölüşür, dərdini ona açırdı. 
Bilirdilər ki, başını kəssələr də, heç kəsə xəyanət edən deyil. 
Əlikram sutkalarla evdən çıxmır, Nuranənin də, uşaqların da gününü göy 
əskiyə bükürdü. Hər işə qarışır, hər xırda şeydən ötrü dava salırdı. 
İçki düşkünlüyü onu elə hala salmışdı ki, artıq, yataqda da əlindən bir şey 
gəlmirdi. Həmişə də Nuranəni günahkar görür, onu acılayırdı. Nuranədə 
isə əslində, heç bir günah yox idi. “Ərimdir!” deyərək, onun əxlaqsız 
istəklərinə belə tabe olmağa çalışırdı. Ancaq onsuz da xeyri yox idi... 
Üzünü həftədə bir dəfə yalvara-yalvara qırxdırırdı, paltarlarının həmişə 
təmiz və ütülü olmasına çalışırdı. Yeməyin yaxşısını və çoxunu onun 
qabağına qoyurdu. Kənarda isə onu müdafiə edir, nöqsanlarını gizlətməyə 
çalışırdı. Ancaq nə mənası?.. 
 
 
 
 
122 
  
Dözmək, səbir etmək Nuranə üçün getdikcə daha çətin olurdu. Axır ki, 
qəti qərara gəldi və Əlikramdan ayrıldılar. 
Yeni vəziyyətə tez öyrəşdi. Yaxşı ki, uşaqlıqdan bərkə-boşa düşmüş, 
dözümlü və iradəli böyümüşdü. Tural da anasını çox sevir, yaşının az 
olmasına baxmayaraq, indidən ona dayaq olmağa çalışırdı. Hətta hərdən 
öz uşaq düşüncəsi ilə ürək-dirək də verirdi anasına. Nuray isə anasını nə 
qədər çox istəsə də, hələ atasını unuda bilmirdi. Bəlkə də bu ona görə belə 
idi ki, Əlikram onu o birilərlə müqayisədə, az incitmişdi. 
Nuranə evlilik müddətində arıqlayıb, əvvəlki görünüşünü itirmişdi. İndi 
isə, özü də hiss edirdi ki, xeyli dəyişilib. Bədəninə normal ət 
gəlmiş, üzü işıqlanmışdı. Son illərdə geydiyi alt paltarları daha əyninə 
keçmirdi. Yeni alt paltarlarını, bir neçə ölçü yuxarı almağa məcbur 
olmuşdu. 
Qanbay müəllimin evinə gedib-gələndən sonra, özünə bir az da çox diqqət 
yetirməyə başlamışdı. İlk vaxtlar bu işindən sıxılırdısa da, ev sahibinin 
ona yuxarıdan aşağı baxmadığını və daha doğrusu, ümumiyyətlə, 
baxmadığını görüb, işə uyğunlaşmışdı. Qasımlının ciddi xarakteri əslində, 
onun xoşuna gəlirdi. Ancaq hərdən onun qaraqabaqlığı, ciddiliyi və 
Nuranəyə laqeydliyi qadına toxunurdu da! Nuranənin ürəyində özündən 
14 yaş böyük bu insana qarşı bir istək var idi ki, bu da təmənnasız və 
səmimi bir istək idi. Hər halda Nuranə özü belə düşünürdü. 
Tək yaşayan, deyilənə görə hansısa bir mağazada fəhlə kimi işə düzələn 
Əlikram artıq Nuranədən ayrıldığına peşman olmuşdu. Hətta iki dəfə 
küçədə qarşısını kəsib, yenidən birləşməyi təklif etmişdi. Ancaq Nuranə, 
qətiyyən, razılaşmamışdı. Üçüncü dəfə Əlikram daha kəskin danışmışdı. 
- Deyəsən, gedib tək kişinin evində qulluqçuluq edirsən, hə? 
Bu söz Nuranəyə bərk toxunmuşdu: 
 
 
123 
  
- Mən namusla çörək qazanıb, balalarımı saxlayıram. O adam 
hörmətli insandır. Sən görənlərdən deyil. Özünü elə aparmır ki, mənim 
mənliyimə toxunsun. Sonrası da, axı sən kimsən ki, mənim işimə 
qarışırsan? 
Əlikram xoruzlanmışdı: 
- Mən sənin uşaqlarının atasıyam! 
- Uşaqları görməyə heç vaxt etiraz etmirəm. Ancaq onları özüm 
saxlayıb böyüdəcəm. 
Əlikram əl çəkməmişdi: 
- Nuranə, gəl yenə əvvəlki günlərimizi qaytaraq. Səni əvvəlkindən də 
çox sevəcəm. 
-Yox, Əlikram, artıq gecdir, mən daha bu həyatıma öyrəşmişəm. 
- Görürəm!... - keçmiş əri istehza etmişdi. - Axır vaxtlar xeyli 
gözəlləşmisən də! 
- Mən sənə gələndə də belə idim. - Nuranə ah çəkmişdi. - Yaman günə 
qoydun məni. 
- Heç olmasa, Nurayı mənə ver, mən saxlayım. - Əlikram xahiş 
etmişdi. 
- Yox, sən onu saxlayıb tərbiyələndirə bilməzsən. Görürəm, yenə 
içirsən, qurtar bu zəhrimarla! Biz heç, bizimlə qurtardın, özünə yazığın 
gəlsin! - Nuranənin ona doğrudan da yazığı gəldiyi üçün belə 
demişdi. 
- Mən əl çəkməyəcəm! - Əlikram axırda hədəyə keçmişdi. - Yenə 
görüşəcəm səninlə! Ağlını başına yığ, fikirləş. Uşaqları atasız böyütmə, 
yazıqdırlar! 
 
 
124 
  
Nuranə başını bulayıb ondan ayrılmışdı. Ürəyi xeyli yumşalmış, hətta 
kövrəlmişdi də. Ancaq evə gələndən sonra, yenə də, dizi üstə çöküb ərinə 
yalvardığı günlər yadına düşmüşdü. Yenə qəlbi daşa dönmüşdü. Hər dəfə 
yalvaranda, o sözü Nuranə özü deyirdi. Deyirdi ki, uşaqlar yazıqdırlar, 
onlara yazığın gəlsin. Ancaq onda bu sözlərin heç bir əhəmiyyəti 
olmurdu... 
- Ana, işə getməyəcəksən? - Turalın səsi Nuranəni fikirdən ayırdı. 
- Gedəcəm! - dedi və əlindəki axırıncı paltarı ütüləyib çarpayının 
üstünə qoyaraq, hazırlaşmağa başladı. 
Əl-üzünü yuyub, uzun, şabalıdı saçlarını daradı. Güzgüdə üz- gözünə 
baxıb, özünü qaydaya saldı. Mavi köynəyi ilə dizlərini güclə örtən qara 
yubkasını geyinib, ətirləndi. Bir daha güzgüdə özünə baxıb, çantasını 
götürdü və uşaqlara tapşırıq verdi: 
- Evdən çıxmayın! Qapını heç kəsə açmayın! Bax, Tural, Nurayı 
incitmə. Nuray, sən də qardaşının sözünə bax. Sağ olun. 
Yaxşı yol! - Bunu Tural dedi. Tez gəl! - Bunu da Nuray dedi. 
XIV Fəsil 
Polkovnikin şübhələri 
Elnur Qatarlı maşını geniş həyətli bir restoranın qarşısında saxlayıb 
düşdü. Onunla demək olar ki, eyni vaxtda maşınının arxasında dayanmış 
ağ rəngli «Qaz-24»-ə fikir vermədən tələsik addımlarla restoranın 
həyətinə girdi. Həyətə düzülmüş çoxlu sayda stolların əksəriyyəti dolu idi. 
Buna baxmayaraq, Elnurun arxasınca içəri daxil olan Qanbay Qasımlı ilə 
Nemət boş stol tapıb əyləşə bildilər. 
Elnur stolların arası ilə düz gedirdi. Bu vaxt qarşısına çıxan qara, çopur 
sifətli, əyri burun kişi ilə görüşdü. Bu sərrast atıcılığına görə dost-tanış 
tərəfindən «snayper» ləqəbi almış Mürsəl idi. Bu restoranı da, ondan bir 
 
125 
  
qədər kənarda olan böyük supermarketi də o işlədirdi. O, gözünə rəngli 
eynək taxmış, bir qədər həyəcanlı görünən Elnuru şübhəli nəzərlərlə 
süzüb soruşdu: 
- Səndən nə əcəb? 
- Şefə zəng vurmuşdum. Dedi ki, bura gəlim... 
Mürsəl arxaya baxmadan, əli ilə restoranın binasına işarə etdi: 
- Dal həyətdədir! 
Elnur ondan ayrılıb birmərtəbəli binaya girdi. 
Qasımlı yüngülvarı yemək sifariş verdi. Oturub gözləməyə başladılar. 
Qasımlının üzü, Nemətin isə arxası darvazadan birmərtəbəli binaya gedən 
orta yola baxırdı. Yolun ətrafında gözəl güllər əkilmişdi. Ofisiant yeməyi 
gətirdi. Qasımlı iri bakala süzülmüş pivədən qurtum-qurtum içməyə 
başladı. Onun diqqəti Elnurun girdiyi binanın qapısında idi. 
On beş dəqiqə sonra Elnur həmin qapıdan çıxıb, darvazaya doğru getdi. 
Onun çıxdığını Nemət də gördü. 
- Arxasınca düşməliyik? - deyə soruşdu. 
- Yox, lazım deyil! - Qasımlı səbirlə pivəsini içirdi. 
Nemət də arxayın yeməyə girişdi. Qanbay Qasımlı iki il əvvəl Moskvadan 
gəlib, Nemətin mənzili ilə üzbəüz, iyirmi üçüncü mənzili alandan sonra, 
onlar tanış olmuşdular. Bu tanışlıq indi artıq dostluğa çevrilmişdi. Nemət 
Qanbay müəllimin apardığı bir neçə əməliyyatda iştirak etmiş, ona sadiq 
köməkçi olmuşdu. İndi də, Qasımlıya maşın lazım olduğu üçün tələsik 
özünü çatdırmışdı. Ancaq dostunun əsl məqsədindən xəbərdar deyildi. 
Snayper Mürsəl gözündə qızıl sağanaqlı, günəş eynəyi olan bir adamla 
restoranın binasından çıxdı. O saat diqqətini toplayıb, sərt nəzərlərlə 
həmin adama göz qoyan polkovnik astadan dilləndi: 
 
126 
  
- Bir az sol tərəfə əyil ki, bu adam məni görməsin! 
Nemət arxaya baxmadan, onun göstərişinə əməl edib, sol tərəfə əyildi. 
Mürsəl yaltaqlıqla qızıl eynəkli adamın dalınca düşmüşdü. Nəsə 
danışırdılar. Ancaq Qasımlıgil onları eşidə bilmirdilər. Polkovnik yalnız 
oğrun baxışlarla onları izləyirdi. O, birdən diqqətini daha da 
kəskinləşdirib qabağa doğru əyildi: 
- Bu ki, mənim... 
Nemət özündən asılı olmayaraq geriyə çevrildi. Barmağında qızıl üzük, 
gözündə qızıl sağanaqlı eynək olan gənc kişi dayanıb alışqanla siqaretini 
yandırır, qarşısındakı çopur, qalın bığlı adam isə əl-qolunu ölçərək 
danışırdı. 
- Arxaya baxma! Bir qədər sağa əyil! - deyə Qasımlı dilləndi. 
Nemət onun dediyi kimi etdi və maraqla dostunun üzünə baxdı. 
Qasımlı sanki özü ilə danışırdı: 
- Əgər belədirsə, bu heç yaxşı olmadı... 
- Nə olub? - Nemət sakit səslə soruşdu. 
Polkovnik ona cavab verməyib diqqəti həmin adamda olduğu halda 
danışmağa davam etdi: 
- Yəni bunun o işdə əli ola bilər? Axı nə üçün?.. 
Onlar həyətin içində, darvazaya yaxın saxlanmış xarici markalı maşına 
yaxınlaşdılar. 
- O kimdir ki? - Nemət yenə sual verdi. 
- İndi çevrilə bilərsən! - Qasımlı dilləndi. - O adama yaxşı bax! 
Nemət ciddi görkəmlə Mürsələ son sözlərini deyib sükan 
 
 
127 
  
arxasına əyləşən adama diqqətlə baxıb polkovnikə tərəf döndü və sualını 
təkrar etdi. 
- Kimdir o? 
Qasımlı yenə də dəqiq cavabdan yayındı: 
- Mənə elə gəlir ki, Nemət, biz bu adamla qarşılaşmalı olacağıq... Özü 
də bu qarşılaşma o qədər də ürəkaçan olmayacaq!.. 
Bunu deyib əli ilə ofisiantı çağırdı. Nemət onun xasiyyətini yaxşı bildiyi 
üçün daha heç bir sual vermədi. Yeməyin pulunu verib, ayağa qalxdılar. 
Qızıl eynəkli adam artıq çıxıb getmişdi. Mürsəl onu yola salıb geri döndü 
və acıqlı səslə qışqırdı: 
- Əlikram! 
Bir arıq kişi haradansa çıxıb onun qabağına yüyürdü. Qasımlı onu ancaq 
arxadan görürdü. 
- Haradasan ay biqeyrət?! - Mürsəl əlini yellədi. - Yenə o qəhbə 
arvadının dalınca getmişdin? 
- Yox, Mürsəl qədeş, - həmin kişi yaltaqlandı, - vallah, mağazada 
idim. 
- Cəhənnəm ol gözümdən! - Mürsəl qışqırdı. 
Qasımlıya elə gəldi ki, Nemət həmin söyülən kişini tanıdı. Tanıdı və 
möhkəm pərt oldu. Ancaq o da Nemətə heç bir sual vermək istəmədi. 
Maşına əyləşdilər. Nemət: 
- Hara gedəcəyik? - deyə soruşdu. 
Qasımlı Gülafət xanım işləyən poliklinikaya sürməyi xahiş etdi. 
* * * 
 
 
 
 
128 
  
Təcrübəli xəfiyyə öz işində püxtələşəndən sonra bəlkə də ilk dəfə idi ki, 
özünə şübhə ilə yanaşırdı. İndi mənim bu qadının yanına gəlib, onunla 
sorğu-sual etməyim vacibdirmi?” Ancaq daha gec idi və o, kabinetə 
girmişdi. 
Gülafət xanım onu tanıyıb, yəni ki, srağagün gecə bağa qonaq gəlmiş 
adam olduğunu bilib təəccüblə qarşıladı. 
Qasımlı cinayət-axtarış eksperti olduğunu və Məlikxanlının vəkilinə 
kömək etdiyini bildirib, onun bəzi suallarına cavab verməsini xahiş etdi. 
- Mənə isə elə gəldi ki, - Gülafət xanım nazla dilləndi. - Siz xəstəsiniz 
və mənim yanıma müalicə üçün gəlmisiniz. 
Polkovnik istehza ilə gülümsədi: 
- Əgər sizin yadınızdan çıxıbsa, icazə verin, yadınıza salım ki, siz 
uşaq həkimisiniz. Mən isə, göründüyü kimi, heç də uşağa oxşamıram. 
Həkim ciddiləşdi: 
- Bəli... Vəkil mənimlə danışıb. Ancaq, ümumiyyətlə, Niyazi vəkili 
niyə tutub, başa düşmürəm. 
- Demək istəyirsiniz ki, - Qasımlı onun gözlərinə baxıb sual verdi. - 
Onun vəkilə ehtiyacı yoxdur? Bilmək olarmı, hansı mənada? 
- O mənada ki, hər şey aydındır. 
- Xeyr! - Qasımlı etiraz etdi. - Hələ ki, heç nə aydın deyil. Siz nahaq 
ərinizə inanmaq istəmirsiniz. 
Gülafət xanım başını aşağı saldı. Nədənsə, polkovnikin gözlərinə baxa 
bilmirdi. Özünü axtarış eksperti kimi təqdim edən bu adamın baxışları elə 
bil onun qəlbinin dərinliklərinə girir, orada axtarış aparırdı. Bunu isə, 
Gülafət xanım istəməzdi. Çünki qəlbi dünənki erotik görüşlərin üzücü, 
dumanlandırıcı təsiri ilə dolmuşdu. Hələ, yaxşı ki, boynuna ipək yaylıq 
 
129 
  
bağlamışdı. Yoxsa boynunda, boğazında olan ləkələr belə bir adamın 
nəzərindən yayınmazdı. 
Ancaq Gülafət xanımın xəbəri yox idi ki, artıq Qasımlıda ona qarşı, azacıq 
da olsa, şübhə yaranmışdı. Həm gözlərinin lap 
dərinliyində gizlətmək istədiyi sirli fikirlərə görə, həm də yayın istisində 
boynuna bağladığı yaylığa görə. 
- Mənə nə sualınız var? - Gülafət xanım mehribanlıqla soruşdu. Onun 
gözlərində müsahibinə qarşı açıq-aydın rəğbət var idi. 
- Sizin fikrinizcə, ərinizin ləkələnməsi, vəzifədən azad olunması və 
ya həbs edilməsi kimlərə lazım ola bilər? 
- Əgər siz fikirləşirsinizsə ki, bu ərimə qarşı olan təxribatdır, mən 
deyə bilmərəm, bu kimə lazımdır. Ola bilsin, müavinlərinə, ola bilsin 
yerinə keçməyə şansı olan hansısa vəzifəli şəxsə. Bunu gərək siz 
aydınlaşdırasınız. 
- Yaxşı! - Qasımlı mövzunu dəyişdi. - Siz Elnur Qafarlı adında 
jurnalist tanıyırsınız? 
-Xeyr... Tanımıram... 
- Doktor Muradzadəni necə? 
- Əlbəttə, tanıyıram! Özünü də, arvadını da. Ancaq şəxsi 
münasibətimiz olmayıb. 
- Ərinizin şəxsi müəssisələrindən xəbərdarsınız? 
Bu, Qasımlının ağlına bir az əvvəl gəlmişdi. O, inana bilmirdi ki, 
səlahiyyətli adamların böyük əksəriyyəti başqalarının adına şəxsi 
müəssisələr saxladığı halda, Məlikxanlının belə obyektləri olmasın. 
- Bir az... - Gülafat xanım tərəddüdlə dilləndi. O, dəqiq bilmirdi ki, 
bunu qarşısında əyləşmiş yad adama demək lazımdır, yoxsa yox. 
 
130 
  
- Çoxdurmu belə obyektlər? - Qasımlı soruşdu. 
- Bəlkə də... Ancaq o özü məşğul olmur bu işlərlə. Elə işlərini başqa 
adamlar aparır. 
- Kimlər? 
Gülafət xanımın daxilindən bir ağrı, bir gizilti keçdi. Bu dünən 
günortadan qalan ağrıların oyanması idi. Çətinliklə dilləndi: 
- Ən etibarlı adamı Ruslandır. O gün bağda gördüyünüz adam. 
- Sizin fikrinizcə o necə adamdır? 
Gülafət xanım yerində qurcuxdu. Nəfəsi daralmağa başladı. Dili ilə 
dodaqlarını yaladı: 
- Hər halda, Niyazini işdən çıxarsalar, Ruslanı onun yerinə qoyan 
deyillər. Əksinə, onda ərim obyektləri ilə özü məşğul olmağa başlayar. 
Ona görə də, Niyazinin vəzifədə qalması, məndən də çox Ruslana 
lazımdır. 
- Hüquqşünas kimi danışırsınız. - Qasımlı gülümsədi. Ancaq tez də 
ciddiləşdi. - Ərinizin oğlu ilə münasibətiniz necədir? 
- Demək olar ki, görüşmürük. O öz işi ilə məşğuldur. - Gülafət xanım 
soyuq cavab verdi. 
Qasımlının verməyə başqa sualı yox İdi. Ümumiyyətlə, onun istintaq 
aparmaqdan xoşu gəlmirdi. O, hadisələri beyninin süzgəcindən keçirib 
məntiqi qərara gəlməyə alışmışdı. Uzun-uzadı sorğu-sual edib kimdənsə 
söz almağa alışmamışdı. 
Bir şeyi anlaya bilmirdi ki, qarşısında əyləşən bu xanım nəyə görə ona 
belə doğma görünür? O ətrə görəmi? Yox, bunu fikirləşmək gülünc olardı. 
Həm də ki, ondan indi başqa ətrin iyi gəlirdi. İş ətirdə deyildi. Gülafət 
xanım özü onun qəlbinin qapısı ağzında idi. O, süzgün və son dərəcə 
 
131 
  
mehriban baxışları ilə bu qapını döyürdü. Qasımlı bu baxışların hördüyü 
tora düşməmək üçün cəld ayağa qalxdı: 
- İcazənizlə, mən gedim, başqa sualım yoxdur! 
- Heç siz mənə adınızı da demədiniz.. - Gülafət xanım şəfqətlə 
dilləndi. 
- Sağ olun! Bağışlayın ki, narahat etdim! 
Qasımlı bunu deyib tələsik kabinetdən çıxdı. Həyətə düşüb maşına mindi 
və sükanın arxasında oturub onu gözləyən Nemətə: 
- Bu gün, nədənsə, özümdən heç xoşum gəlmir - dedi və bir siqaret 
yandırdı. 
Nemət bir söz deməyib maşını işə saldı. Belə vaxtlarda Qasımlını 
danışdırmağın mənasız olduğunu başa düşürdü. Ancaq polkovnikin 
əhvalı, doğrudan da, yaxşı deyildi. 
XV Fəsil 
Xoşagəlməz xəbərlər 
Qanbay Qasımlı Nemətdən ayrılıb öz mənzilinə girdi. Nuranə artıq 
gəlmişdi. Mətbəxdə axşam yeməyini hazırlayırdı. Hansı ki, qoyub getdiyi 
nahar süfrəsinə heç əl də vurulmamışdı. Ev sahibinin gəldiyini görüb 
mətbəxdən çıxdı. 
- Yenə nahar etməmisiniz? - deyə sıxıla-sıxıla soruşdu. - Qızdırım 
gətirim? 
- Yox! Qəhvə içəcəm! - Qasımlı bir qədər kobud cavab verdi. - Siz 
nahaq gündə zəhmət çəkib iki dəfə gəlirsiniz! Günorta gəlib həm nahar, 
həm də şam yeməyini hazırlayıb qoya bilərsiniz. Süfrəni özüm 
hazırlayaram. 
Nuranə pərt oldu. Boyasız olsa da, canlı görünən dodaqlarını yaladı. 
 
132 
  
- Bağışlayın...- deyib yenidən mətbəxə keçdi. 
Qasımlı iş otağına keçərək kresloda oturdu və ürəyində özünü danlamağa 
başladı. Niyə axı bu qadını acılayır? O ki qadınlara qarşı həmişə mədəni, 
həmişə iltifatlı olmuşdu?! Bəlkə bu qadını öz evində görməyi hələ də ona 
qəribə gəlir? Yox! Qasımlının qanı, doğrudan da, 
qaralmışdı. Çox ağır və dolaşıq bir işə rast gəlmişdi. 
Veneranın həmin sirli məktubu hansı şəraitdə yazması barədə artıq onda 
inamlı mülahizələr var idi. Bəs Məlikxanlının ifşa olunması kimə lazım 
idi? Bu gün vəkil ekspertizaların son nəticələrini ona çatdıracaqdı. Onda 
bəzi şeylər aydınlaşa bilərdi. 
Qasımlı hiss edirdi ki, son dərəcə hiyləgər, qorxulu, əclaf bir düşmənlə 
üz-üzə gəlib. Ancaq o düşmən hələlik gözəgörünməz idi. Gözə 
görünmədən hadisələri idarə edirdi. 
Lakin polkovniki əsəbiləşdirən bu deyildi. Əksinə o özünə layiq olan 
düşmənlə rastlaşdığı üçün sevinməli idi. Onun qanını daha çox qaraldan 
Gülafət xanımla münasibətlər idi. Rusiya kimi ölkədə özündən deyən çox 
cinayətkarın, qatilin bağrını yaran, real ölümün qabağından qorxub 
çəkilməyən, necə deyərlər, üzü üzlər görmüş polkovnik Qanbay Qasımlı 
bir qadına məğlub olmağa başlamışdı. 
Hələ boş-boş suallardan ötrü, durub onun kabinetinə də getmişdi. Elə 
buna görə özünə də, Gülafət xanıma da acığı tuturdu. 
Nuranə otağa girib əlindəki qəhvə fincanını ev sahibinin qarşısına qoydu. 
Qasımlı onun üzünə baxmadan: 
- Deyəsən, xətrinizə dəydim. Üzr istəyirəm! - dedi. 
- Yox, yox, nə danışırsınız? - Nuranənin səsi titrədi. Deyəsən lap 
kövrəldi də. - Yemək gətirim? 
 
133 
  
Qasımlı başını qaldırıb gülümsədi: 
-Yaxşı, gətirin! 
Nuranə otaqdan çıxdı. Ev sahibi onun arxasınca baxdı. Nuranədə nə isə 
dəyişiklik var idi. Hə, tapdı! Əvvəlkilərdən fərqli olaraq əyninə kip oturan 
yubka geyinmişdi. Bu onun gözəl bədən quruluşunu daha qabarıq 
göstərirdi. Hətta alt paltarının cizgiləri də bilinirdi. 
Qasımlı tez gözünü ondan çəkdi. “Bu gün yaman qəribə olmuşam” deyə 
özünü məzəmmət etdi. 
Telefon zəng çaldı. Polkovnik dəstəyi götürdü. 
- Bəli! 
Zəng vuran Mahir Talıbov idi. 
- Hə! Mahir, eşidirəm! 
- Elnur Qafarlı yarım saat əvvəl özü zəng vurub Gülşəni görüşə 
çağırıb. 
-Aha!... - Qasımlı maraqlandı. 
- Ondan xahiş edib ki, əgər Veneranın yaxın rəfiqəsi olmuş şəxs kimi 
polisdən onu danışdıran olsa, Elnurun adını çəkməsin. Deyib ki, istəmir 
Veneranın ölümü ilə əlaqədar onun adı hallansın və qəzetlərə düşsün. 
Deyib, onsuz da məlum olur ki, Venera onu aldadıb və sirlərini ondan 
gizlədib... Eşidirsiniz məni? 
- Eşidirəm... - Qasımlı sakit cavab verdi. Nuranə yeməyi stola 
düzürdü. 
- Hə... - Mahir davam etdi. - Gülşən birdən alışqanı istəyib. Mənim 
öyrətdiyim kimi. Deyib ki, qardaşım tələb edir. Elnur cavab verib ki, 
alışqanı evdə qoymuşam. Həmin vaxt siqaret çəkəndə doğrudan da başqa 
alışqan işlədib. 
 
134 
  
- Başqa sözün yoxdu ki? 
- Yox... Hə, bir də sizə demək yadımdan çıxmışdı. Elnurun sağ əlində 
sarğıya səbəb olacaq heç bir yara filan olmayıb. 
-Yaxşı... Sağ ol, Mahir! 
- Dəyməz! Mən sabah sizə lazım olmayacam ki? 
- Lazım olsan, zəng vuraram. 
Dəstəyi yerinə qoyub, fikirli halda yeməyini yedi. Nuranə gəlib süfrəni 
yığışdırdı. Qabları yuyub Qasımlıya «Gecəniz xeyrə qalsın» dedi və çıxıb 
getdi. 
O gedəndən sonra polkovnik bir müddət kresloya yayxanıb fikrə getdi. 
Ona bəzi məsələlər artıq məlum olsa da, ortalıqda özünə cavab istəyən son 
dərəcə vacib və ciddi bir sual dururdu: 
- Məlikxanlını şantaj etmək kimə lazım idi? 
Cahangirova? Yox! Qasımlı öyrənmişdi ki, onun Məlikxanlının yerinə 
keçməsinə real şansı yoxdur. Həm də Cahangirov ağıllı adam idi və eyni 
zamanda Məlikxanlı ilə işləmək ona sərf edirdi. 
Ruslan Dadaşova? Yox! Onu, doğrudan da, Məlikxanlının yerinə 
qoymazlar. O, heç özü də bunu istəməz. 
Məlum olurdu ki, Ruslan dostunun şəxsi müəssisələrinə birbaşa nəzarəti 
həyata keçirir. Belə olan təqdirdə Məlikxanlının ləkələnməsi, vəzifədən 
çıxarılması, hətta həbs edilməsi onun yalnız ziyanına ola bilərdi. Lap 
ziyanına olmasa da heç nə dəyişməyəcəkdi. Müəssisələr kimlərin adına 
yazılmışdısa, həmin adamlar yenə də həmin müəssisələri Məlikxanlınınkı 
hesab edəcəkdilər, Ruslanınkı yox! 
Doktor Muradzadəyə? Yox! Niyə ki? Hansı səbəbə görə? Buna heç bir 
səbəb görünmürdü. 
 
135 
  
Bu adam kim idisə, doğrudan, çox hiyləgər adam idi. Məlikxanlı tamam 
ifşa olunub işdən çıxarılsaydı, həmin adam onun yerini tutacaqdı və onda 
bilinəcəkdi ki, o kimdir! Ancaq bu işi heç kəs təxribat saymayacaq, heç 
kəs də həmin adamı günahkar görməyəcəkdi. Çünki Qasımlıdan başqa, 
hamı qəti inanırdı ki, məktubda yazılanlar böhtan ola bilməz və 
Məlikxanlı doğrudan da qızın namusunu ləkələyib. 
Bəlkə də bu təxribatı heç Məlikxanlının kreslosuna göz dikən adam 
etməmişdi. İntiqam məsələsi də ola bilərdi bu işdə. Kim bilir?.. 
Ancaq bəs kim ola bilərdi Məlikxanlının düşməni? Özü də belə qəddar, 
rəhmsiz və soyuqqanlı düşməni?.. 
Polkovnik bütün bu suallarla bərabər, bir də əldən çıxmış alışqan barədə 
düşünürdü. Onun fikrincə, alışqan, doğrudan da əldən 
çıxmışdı və onu təcili geri qaytarmaq lazım idi. Ancaq necə?.. 
* * * 
Nəhayət, Qasımlının bayaqdan gözlədiyi vəkil gəlib çıxdı. Yaman dilxor 
görünürdü. Ev sahibi onu otağa dəvət edib divanı göstərdi: 
- Əyləşin, nə xəbər var? 
- İşlər yaxşı getmir! - Fazil divanda oturub başını yellədi. 
- Ekspertizanın nəticəsi məlum oldu? 
- Bəli! Sizin qələmdəki əl izinə nə verdiyimiz stəkanda, nə də pulda 
rast gəlinməyib. 
- Hə... Bu doğrudan da, yaxşı xəbər olmadı. - Polkovnik əli ilə alnını 
övkələdi. 
- Hələ bundan da pis xəbəri indi deyəcəyəm! - Fazil Məmmədli 
kədərli halda Qasımlının üzünə baxdı. 
 
 
136 
  
- Eşidirəm! - polkovnik qətiyyətlə dilləndi. 
- Tibbi ekspert komissiyasının da rəyi alınıb. İntihar etmiş qızın 
uşaqlıq yolunda tapılmış spermatozoidlər Məlikxanlıya məxsusdur! 
Fazil bu sözlərdən sonra təcrübəli xəfiyyənin dəhşətə gələcəyini 
gözləyirdi. Lakin onun, sadəcə, tutulduğunu görüb soruşdu: 
- Başa düşdünüz? 
- Davam edin! - Qasımlı sakitcə dilləndi. 
- Nəyi davam edim? - Fazil çiynini çəkdi. - Müstəntiq Əlibəyli 
Məlikxanlı üçün qətimkan tədbiri seçib. Ev dustaqlığı... Məlikxanlının 
arzusu ilə tələb etdim ki, o öz evində, yaxud bağında yox, sürücüsü Asəfin 
bağında olsun. İndi onun oradan çıxmağa ixtiyarı yoxdur. Ancaq yanına 
adam gedib-gələ bilər... 
- Sən bu işdən nə başa düşürsən? - Qasımlı soruşdu. 
- Belə çıxır ki, Məlikxanlı bizi dolayıb. Mən heç! Ancaq sizin kimi, 
ölkədən kənarda da məşhur olan bir əməliyyat işçisini ələ salmaq onun 
ağlına haradan gəlib? 
- Geri çəkilirsiniz? - Qasımlı diqqətlə vəkilin gözlərinə baxıb sual 
verdi. 
- Bəs siz? - Fazil cavabdan yayındı. 
- Mən heç vaxt geri çəkilməmişəm! 
- Bəs onda nə etmək istəyirsiniz? 
- Mən onu fikirləşirəm ki, Elnur Qafarlı alışqanı mənim düşündüyüm 
adama bağışlayıbsa, onu həmin adamdan necə almaq olar? 
Fazil təəccüblə əlini havada oynatdı: 
- Nə alışqan? Elnur Qafarlı kimdir? 
 
137 
  
Qasımlı ona cavab vermədi. Gözlərini harasa, otağın bir küncünə zilləyib 
dərin fikrə getdi. 
Fazil onu narahat etdiyini başa düşüb ayağa qalxdı: 
- Mən gedim... Səhər zəngləşib danışarıq. 
Qasımlı etiraz etmədi. Xoşagəlməz xəbərlər gətirmiş qonağını yola salıb 
geri qayıtdı və cib telefonunu götürüb Məlikxanlının yalnız üç nəfərə 
məlum olan nömrəsinə zəng vurdu... 
XVI Fəsil 
Namus bir dəfə itirilir 
Televiziyada gənc xanəndələrin konserti gedirdi. Birdən verilişi 
dayandırıb, Niyazi Məlikxanlının tutduğu vəzifədən azad edilməsi barədə 
məlumat verdilər. 
- Bax, bu çox pis oldu! - Məlikxanlının mənzilində, divanda yayxanıb 
televizora baxan Ruslan Dadaşov ucadan dilləndi. 
- Nə pis oldu? - yataq otağından Gülafətin səsi gəldi. 
- Niyazi müəllimi işdən çıxartdılar! 
Gülafət cəld otağa keçdi. Təəccüblə əvvəl Ruslana, sonra isə televizora 
baxdı. Televizorda yenə gənc xanəndələr oxuyurdu. Gülafət, 
ekspertizanın son nəticələri barədə Ruslandan indicə eşitmişdi. Bilirdi ki, 
artıq hər şey təsdiq olunub. Buna baxmayaraq, ərinin vəzifədən 
çıxarılmağı onun üçün gözlənilməz oldu. Ağlamamaq üçün üst dodağını 
dişlərinin arasına salıb bərk-bərk sıxdı. 
Artıq, o, nazir xanımı hesab edilməyəcəkdi. Ətrafdakıların qibtə dolu 
baxışları, yüksək mövqe, hörmət, dəbdəbəli həyat - hamısı keçmişdə 
qalacaqdı. 
- Mən bir şeyi başa düşə bilmirəm ki, nə üçün Niyazi müəllim əsl 
 
138 
  
həqiqəti məndən gizlətdi?! - Ruslan çəkib qurtardığı siqareti külqabına 
basıb söndürdü. - Axı həqiqəti bilsəm də, köməyimi ondan 
əsirgəməyəcəkdim?! 
Ekspertizanın nəticəsinin onu təmizə çıxaracağına o qədər inanırdım ki, 
heç xüsusi bir fəaliyyət göstərməyə ehtiyac da duymurdum. 
- Daha mənim üçün bunun fərqi yoxdur! - Gülafət simasına uymayan 
çılğınlıqla dilləndi: - Qoy o, daha buraya ayaq basmasın! 
Nə zir-zibili var, Asəf gəlib aparsın. Mənzil mənim adımadır! Adıma 
yazılmış restorana da özüm sahiblik edəcəm. Mənə onun nə özü lazım 
deyil, nə də vəzifəsi! 
- Belə insafsız danışma, ay qız! O, sənin ərindir və inan ki, səni sevir. 
Bir də unutma ki, onun dostu ilə danışırsan. 
Ruslan Gülafətin «dost» sözünə necə istehzalı reaksiya verdiyini 
görməməzliyə vurdu. O özünün bu qadın üzərindəki hakimiyyətini hiss 
edir və bundan böyük zövq alırdı. 
- Mən hələ onun bəraət alacağına ümidimi itirməmişəm. - Ruslan 
dedi. - Onun köməyə çağırdığı o canavara oxşayan kriminalist nə özü bir 
iş görə bildi, nə də tapdığı boşboğaz vəkil. Sabahdan özüm fəaliyyətə 
başlayacam. Onda ərin də görəcək ki, dostu Ruslan 
Dadaşov heç nəyi Qanbay Qasımlıdan az bilmir. Lap Niyazi müəllim 
günahkar olsa da, onu təmizə çıxaracam! 
- Özünüzü yormayın! - Gülafət kinayə ilə dilləndi. - Onu daha heç nə 
xilas edə bilməz! Buna heç ehtiyac da yoxdur. Qoy öz cəzasını çəksin! 
Qız uşağını yoldan çıxaranda nə səndən soruşmuşdu, nə də məndən. 
- Belə şeyi heç kəsdən soruşmurlar! - Ruslan ev sahibəsinə göz vurdu. 
Gözlərindən yayılan isti qığılcımlar, yenə də, qadını yumşaldıb əritməyə 
başladı. 
 
139 
  
Gülafət özündən baş aça bilmirdi. Axı nəyə görə bu çopur, yekəburun, 
dəvə gövşək eləyən kimi, həmişə yekə, kobud dodaqlarını gəmirən adamı 
ərindən də, cavan, yaraşıqlı Asəfdən də üstün tutur?.. Əlbəttə, söz yox ki, 
belə bir adamın həyat yoldaşı, dostu, sirdaşı olmaq istəməzdi. Ancaq indi, 
ərinin xəyanətini bildiyi gündən bəri, daxilində illərlə yatıb qalmış ehtiras 
elə oyanmışdı ki, o özünü heç kəsə yox, məhz bu kobud və vəhşi xislətli 
adama təslim etmək istəyirdi. 
Ruslanın telefonu səsləndi. Zəng vuran Məlikxanlı idi. Xahiş edirdi ki, 
Ruslan ya indi, ya da sabah Asəfin bağ evinə gəlsin. 
- Sabah onsuz da gələcəkdim, Niyazi müəllim... - Ruslan 
gözucu Gülafətə baxıb davam etdi: - Qətiyyən ruhdan düşməyin! Bəzi 
məsələləri dəqiqləşdirim, sabah söhbət edərik. Bir şeyə ehtiyacınız 
yoxdur ki?.. Asəf yanınızdadır?.. Arxayın olun. Həqiqət öz yerini tapacaq! 
Gecəniz xeyrə qalsın! 
Telefonu qapayan Ruslan fikrə getdi. Məlikxanlının səsində, özünə qarşı, 
səbəbi aydın olmayan bir inamsızlıq və soyuqluq hiss etmişdi. 
- Nə deyirdi? - Gülafət rişxəndlə soruşdu. 
- Sabah bağa, yanına getməliyəm... - Ruslan fikirli halda dilləndi və 
sonra başını qaldırıb ev sahibəsinə baxdı. - Yaxşı olar, sabah siz də 
gedəsiniz yanına. Ürək-dirək verəsiniz. Yaman ruhdan düşüb kişi... 
- Yox a! Ürək-dirək verməliyəmmiş! Bircə bu qalmışdı. - Gülafət 
ürəyindən keçirdiyi fikrin təsirindən qızarıb işvə ilə əlavə etdi: - Son¬rası 
da, görək hələ sabaha sağ çıxıram, yoxsa yox... Çay içirsiniz? 
Gülafət ərinin vəzifədən çıxarılması xəbərini təklikdə, ya ayıq vaxtında 
eşitsəydi bu ona daha pis təsir edərdi və yəqin ki, sarsılardı. Ancaq indi, 
Ruslan yanında olduğu bir vaxtda, ehtiras dalğalarında üzdüyü üçün, bu 
 
 
 
140 
  
xəbər hələ də ona tam çılpaqlığı ilə çatmamışdı. O, hələ tam dərk etmirdi 
ki, daha heç kəs üçün əvvəlki Gülafət xanım ola bilməyəcəkdi. 
- Hə, gətir! - Gülafəti başdan-ayağa şəhvətli baxışlarla süzən 
Ruslan divanda yerini rahatladı. Onun bu gecə öz mənzilinə qayıtmaq 
arzusu yox idi... 
* * * 
Gecə saat on iki olardı... Birdən cib telefonu səsləndi. Yataqda çılpaq 
vəziyyətdə uzanmış Gülafət səksənib arxaya çevrildi və əlini telefona 
uzatdı. Telefonun ekranında görünən nömrə tanış deyildi. 
- Kimdir? - Ruslan soruşdu. 
- Yad nömrədir. 
- Onda söndür getsin! 
- Yox. Qoy görüm, kimdir... Qadın telefonu açdı. 
- Gülafət? Mənəm... - Bu Niyazinin səsi idi. 
Gülafət qorxu və həyəcanla Ruslana baxdı. Ruslan da deyəsən, zəng 
vuranın kim olduğunu başa düşmüşdü. Qadın özünü birtəhər ələ alıb 
dilləndi: 
- Eşidirəm... 
- Yatmısan? - Əri mehribanlıqla soruşdu. 
-Yox... Yatmaq olar, belə vəziyyətdə? 
- Sən də inanırsan bu işə? 
- Niyə inanmayım ki? 
-Ancaq mən düşünürdüm ki, kim inansa da sən inanmazsan. 
 
 
 
141 
  
-Yox, Niyazi. Daha mən sənə inanmıram. 
- Niyə, axı? Mən nə vaxtsa, sənə xəyanət etmişəm? 
- Etmisən! - Gülafət əlini uzadıb Ruslanın dinc durmayan əlini sıxdı 
və özündən uzaqlaşdırdı, - elə indi də, iki gecədir məni evdə tək qoyub 
haradasa kef çəkirsən! 
- Mən Asəfin bağındayam. Asəflə Aybənizdən başqa bağda heç kəs 
yoxdur. Mən bu saat çox dəhşətli anlar keçirirəm. 
- İndi də bəlkə Aybənizə girişmişən? - özü də bilirdi ki, yersiz söz 
danışır. 
- Ayıbdı, Gülafət! - Niyazinin səsi çox kədərli idi. 
- Niyə, kukla kimi qızdı... 
- Mən həyatımda heç kəsə xəyanət etməmişəm, Gülafət! 
- Ancaq mənə etdin! 
- Mən səni həmişə sevmişəm. İstəyirəm ki, belə günümdə, heç 
olmazsa, sən məni başa düşəsən. 
- Mən səni həmişə başa düşmüşəm, Niyazi. Ancaq sən məni sındırdın. 
Öldürdün sən məni! Qürurumu, mənliyimi heçə döndərdin! 
- Belə danışma, Gülafət, qoy bu iş axıra çıxsın, ondan sonra vəzifə də 
cəhənnəm olsun. Özümüzü bir-birimizə sərf etməyə daha 
çox vaxt olacaq. Əvvəlkindən də xoşbəxt yaşayarıq. Mənə ancaq sən 
lazımsan, sən! 
- Gecdi daha, Niyazi!.. - Gülafət dilləndi. 
Ruslan əlini uzadıb telefonu ondan aldı və söndürüb kənara tulladı: 
- Lap ətimi tökdün, vallah! 
 
 
142 
  
Gülafət ağzı üstə çevrilib ağlamağa başladı. Göz yaşları bütün balışı, 
döşəkağını islatdığı kimi, qəlbinin lap dərinliyindən qaynayıb gəldiyi 
üçün ləkələnmiş mənliyini də islatdı. Ancaq özü də başa düşürdü ki, bu 
ləkələri yuyub təmizləyə bilməyəcək göz yaşları. 
 
 
 
XVII Fəsil 
güllə səsi 
Niyazi Məlikxanlı bütün gecəni yatmamışdı. Qara-qura fikirlərdən 
yuxusu ərşə çəkilmişdi. Bu tərəfdən də, gecə saat 12-də, xeyli düşünüb 
cəsarət toplayandan sonra, canından artıq sevdiyi həyat yoldaşına zəng 
vurmuş, o isə söhbəti yarımçıq kəsərək, telefonunu söndürmüşdü. 
Bununla da, dərdini azaltmaq istədiyi halda, üstünə yeni dərd gəlmişdi. 
Aybəniz axırıncı dəfə, saat 2-də çay gətirəndən sonra Məlikxanlının 
tapşırığı ilə yatmağa getmişdi. Asəf isə şefinin tapşırığına baxmayaraq, 
səhərədək tində-bucaqda hərlənib onu güdmüş, «bir ehtiyacı olar» deyə 
yatmağa getməmişdi. 
Qaplan da yatmamışdı bu gecə. Gah başını sahibinin ayaqlarına sürtərək 
ona təskinlik verməyə çalışmış, gah da bir kənarda uzanıb gözlərini ona 
dikmişdi. Məlikxanlı cəmi bir-iki dəfə ayağa durub gəzişmiş, gecənin 
qalan hissəsini isə oturduğu yerdə, stolun arxasında keçirmişdi. Gözlərini 
məchul bir nöqtəyə zilləyib, elə hey düşünmüş, səhərədək iki qutu siqareti 
çəkib qurtarmışdı. 
İndi isə, yenə də evin yan tərəfindəki əncir ağacının kölgəsinə 
qoyulmuş həmin stolun arxasında Ruslan Dadaşovla üzbəüz oturmuşdu. 
Günortaya az qalırdı. Ruslan bağa öz maşınında tək gəlmiş, yolüstü təzə 
quzu əti, iki şüşə bahalı konyak və xırım-xırda ərzaq alıb gətirmişdi. 
 
143 
  
Asəflə arvadı evdə quzu ətini doğrayırdılar. Elə stolun yanındaca, əncirin 
kölgəsində tonqal qalanmış, onun iki tərəfinə, şişləri düzmək üçün, nazik 
beton parçaları atılmışdı. 
Kababı bişirməyi Ruslan öz boynuna götürmüşdü. Tonqalı da o özü 
həyətin künc-bucağından yığdığı taxta parçalarından qalamışdı. Zəif tüstü 
havanı yararaq, ağır-ağır yuxarı qalxır, meh əsdikdə isə əyilib onların 
üzünə vururdu. 
- Gərək tonqalı bir az kənarda düzəldəydin, - əynində qısaqol köynək 
və nazik idman şalvarı olan Məlikxanlı bunu deyib, ayağa qalxdı. 
- Kölgəyə görə burada yandırdım. - Ruslan da qalxıb, yerə düşən 
kösövləri yenidən tonqalın üstünə atmağa başladı. - Gün düşən yerdə 
kababın dadı olmaz ki!.. 
Kabab dəsgahı da Məlikxanlının eynini aça bilmirdi. Dünənki xəbərin 
sarsıntısından sanki bir gecədə qocalmışdı. Gözləri yuxusuzluqdan 
qızarmış, saçları dağınıq halda idi. Üzünü qırxmadığı üçün çənəsində 
görünən ağ tüklər onu bir az da yaşlı göstərirdi. 
O bunu gözləmirdi. Heç cür gözləmirdi. Sən bir işə bax! Haradan oldu bu 
sperma qalıqları?! Düşünməkdən başı şişmişdi. Ekspertizanın rəyindən 
şikayət etməyi də mənasız sayırdı. Mötəbər komissiya vermişdi bu rəyi! 
Ömründə belə ağır günə düşməmişdi. Çarəsizlik pis şeymiş. Yaman pis 
şeymiş! İtirib-axtaran da yox idi onu. Ancaq o özü hamıdan gizlənmək 
üçün öz bağından xeyli uzaqda olan bu bağı seçməmişdimi? 
Hər halda, həyat yoldaşını görmək istəyirdi. Üz-üzə gəlməyə cəsarət 
etməsə də, uzaqdan onu görmək istəyirdi. Gülafət xanım ona 
inanmayırdısa da, hətta axşam sözünü ağzında qoyub telefonunu 
söndürmüşdüsə də hiss edirdi ki, arvadını, həqiqətən, sevir... Əvvəlki 
arvadını belə sevməmişdi. Bu öz yaşı ilə əlaqədar idi, ya Gülafətin daha 
 
 
144 
  
gözəl olması ilə, deyə bilməzdi. Ancaq, hər halda, o, sevməyin nə 
olduğunu indi başa düşmüşdü. 
«Görəsən, indi nə çəkir o yazıq? - deyə düşündü. - yəni doğrudanmı belə 
iş tutmağıma inanır? İnanmasaydı, gəlib məni tapa bilərdi. Yox, Asəfin 
bağını tanımır o... Həm də özüm tapşırmışam axı, yerimi deməsinlər ona. 
İndi lap yəqin ki, fikirdən üzülür!» 
Sonra oğlu barədə düşünməyə başladı. Bəs Zakir niyə axtarmır 
onu? Axı o, atasının yeganə övladı idi?! Axı Məlikxanlı ondan heç nəyini 
əsirgəməmişdi?! 
Asəf bu gün öyrənmişdi ki, vəzifəsini icra etməyi hələlik Cahangirova 
tapşırıblar. Hələlik... Yəni Cahangirov təşkil edə bilərdimi ona qarşı olan 
bu şantajı?.. Yox, Məlikxanlı buna inanmırdı. O, Cahangirova qarşı heç 
vaxt pis olmamışdı. Ancaq təkcə pis olduğun adamlardan pislik 
gözləməlisən? Xəyanətkar, nankor adamlar azdır bu dünyada? 
Yenə başına gəlmiş bu iş barədə baş sındırmağa başladı. Ekspertizanın 
nəticəsi barədə... Dayan! Dayan! Yəni belə iş ola bilərmi? Hə... Deyəsən 
ola bilər... Yaxşı bəs bu fahişə niyə belə bir məktub yazıb axı? Niyə özünü 
də rüsvay edib, məni də? 
Məlikxanlı bu saat polkovnik Qasımlını görməyi arzuladı. Özü də, lap 
tezliklə görməyi! Ona deyiləsi vacib sözü var idi. Zəng vurub çağırsınmı? 
Yox... Yox... Gecdir deyəsən! Ancaq Qasımlı sakit danışırdı dünən. 
Arxayın idi sanki. 
Dönüb Ruslana baxdı. Ruslan tonqala taxta parçası atırdı. Yenə Ruslan 
ona təskinlik verir, başını qarışdırmaq istəyir. Fikri yenə Qasımlıya 
qayıtdı. Onunla olan dünənki telefon danışığına. Bu onun nəyinə 
lazımdır? Yəni polkovnik artıq, nəsə öyrənib?.. Heç baş açılası 
adam deyil bu xəfiyyə! 
 
 
145 
  
Gözü evin arxa tərəfində, öz yerində uzanıb onu izləyən Qaplana sataşdı. 
İt ərik ağacının kölgəsində, onun üçün müvəqqəti qurulmuş yuvanın 
qarşısında uzanmışdı. Məlikxanlı stoldan aralanıb ona doğru getdi. Asəf 
ərik ağacına bir kəndir də bağlamışdı. Ancaq it açıq idi. Məlikxanlı öz 
bağında da Qaplanı nadir hallarda, həyətdə qonaq-qara, xüsusən də uşaq 
olanda bağlayardı. İt sahibinin gəldiyini görüb ayağa qalxdı və onun 
qabağına getdi. Məlikxanlı onu öz yerinə, kölgəyə qaytardı və əyilib 
başını tumarladı. İt başını qaldırıb diqqətlə sahibinin üzünə baxdı. Elə bil 
onun son günlər kədərli olduğunu duymuşdu. Gözünü üzündən çəkmirdi. 
Yaxşı ki, dünən Asəfin bağına köçəndə iti də özü ilə gətirmişdi. Heç 
olmasa ürəyini ona boşalda bilirdi. Elə indi də itə ona görə yaxınlaşmışdı. 
- Nə baxırsan? - deyə bir də onun başını sığalladı. - Soruşursan ki, bu nə 
işdir, düşmüşəm? Heç, vallah, özüm də anlamıram! - Sözünə ara verib, 
bir qədər itə tamaşa etdi. - Heyif ki, sən itsən! Yoxsa bilərdin, indi mən 
nə çəkirəm. Məni işdən çıxartdılar. İstintaqın sonunu da gözləmədilər. 
Hələ, deyəsən, tutacaqlar da! Türmədə yatmalıyam bu vaxtımda. Mən ha! 
Mən, Məlikxanlı türmədə 
yatmalıyam! Yuxuma girməzdi bu! Ozü də nəyin üstündə? Əslində, heç 
nəyin! Bir pozğunun, şərəfsizin ucbatından! Deyən lazım, a qancıq, 
namusunu satmısan, daha niyə özünü öldürürsən? Öldürürsən, belə 
cəhənnəmə öldür, daha niyə məni kimi adamı da özünə qatıb rüsvay 
edirsən? 
Qaplan Məlikxanlının danışığına elə diqqət yetirirdi ki, elə bil hər şeyi 
başa düşürdü. Sahibi sözünü bitirəndə əlini qaldırıb onun dizinə qoydu. 
Sanki «Səbirli ol» demək istəyirdi. Məlikxanlı onun əlini götürərək, ah 
çəkdi. Ayağa qalxıb itdən aralandı və Ruslanın yanına gəldi. 
- Hazır olmadı? - deyə soruşdu. 
- Az qalıb. - Ruslan konyak şüşəsini stolun üstünə qoydu. 
 
146 
  
- Süz, içək! - Məlikxanlı stulda əyləşdi. 
Ruslan iki qədəhə konyak süzdü. İçdilər. Məlikxanlının davranışı Ruslana 
bir az qəribə gəlirdi. Nədənsə, onunla soyuq davranır, başqa vaxtlardakı 
kimi, danışıb dərdini, fikrini bölüşmək əvəzinə, daha çox susub xəyala 
dalırdı. Yəni bu onun dərdinin ağırlığından idimi?.. 
Məlikxanlı konyakı içən kimi bir siqaret götürüb damağına qoydu. Ruslan 
cəld alışqanını çıxarıb onun siqaretini yandırdı. 
... Asəf Aybəniz ilə birlikdə doğranıb duzlanmış, istiotlanmış əti 
şişə çəkirdi. O bu işi nə qədər həvəslə görsə də, Məlikxanlının onun 
qonağı olmasına nə qədər sevinsə də qəlbindəki kədəri gizlədə bilmirdi. 
Məlikxanlının başına gələn iş onu çox sarsıtmışdı. Bu, həqiqətən də belə 
idi. Onun öz şefinə həmişə böyük istəyi olmuşdu və Məlikxanlının 
vəzifədən çıxarıldığı indiki vəziyyətdə də bu istək azalmamışdı. Əslində, 
Məlikxanlı da heç vaxt ona qarşı pis olmamışdı. Onun üçün həmin bu bağı 
almış, evi tikdirmiş, təzə aldığı bu maşını ona bağışlamışdı. Həmişə də 
yüksək əməkhaqqı vermişdi. Asəf özlüyündə inanırdı ki, Məlikxanlı üçün 
hər çətinliyə atıla bilər. Hətta bu çətinlikdə ölüm qorxusu olsa da! 
Ancaq bəs... Ancaq bəs Gülafət xanımla keçirdiyi o yarım saat? ... Asəfin 
bütün bədəni gizildədi. Qəlbinə elə şirin duyğular doldu ki, hətta 
Aybənizin bunu duymasından ehtiyatlandı da! 
O, Gülafət xanımın xətrini həddindən artıq istəyirdi. Onun yolunda, heç 
düşünmədən, ölümə gedərdi. Təki Gülafət xanım ondan xahiş edəydi. 
Həmin gizli görüşə görə o bu qadını çirkin adla adlandırmaq istəmirdi. 
Əksinə, qəribə də olsa, Gülafət xanım gözündə bir az da doğmalaşmış, 
ona olan hörməti bir az da artmışdı. 
Daha qəribəsi isə, öz hərəkətinə də haqq qazandırırdı: «Bir- birimizi 
istədik, arzu etdik... O, qadındır, mən isə kişi. Onu Allah elə 
 
 
147 
  
yaradıb, məni belə! Buna xəyanət demək olarmı? Yox... Heç kəs bilmir 
axı?!» Asəf, birdən, necə oldusa, bir anlıq düşündü ki, bu iş Aybənizlə 
yad bir kişinin arasında olub. O saat hiddətləndi. Bilsə, Aybənizi 
öldürərdi. Hətta özündən asılı olmayaraq, ona acıqlandı: 
- Bir az cəld ol görüm! 
Aybəniz bəstəboy, ağappaq, toppuş bir gəlin idi. Yumru, ətli yanaqları 
onu kuklaya bənzədirdi. Sifətdən əməlli-başlı uşağa oxşayırdı. Ən çox da 
güləndə. Acıqlı bir söz eşidəndə o saat yanaqları qızarardı. Elə indi də 
ərinin gözlənilməz iradından diksinib qızardı: 
- Nə olub sənə? Özün məndən asta eləyirsən ki?! Mən dörd şiş 
düzəltmişəm, sən hələ üçün... 
-Yaxşı! Yaxşı! - Asəf razılaşdı. Aybəniz düz deyirdi... 
Allah göstərməsin, Məlikxanlı bilsə, nə olar? Əlbəttə, dəhşət olar! Birdən- 
birə başa düşdü ki, çörəyini yediyi adama qarşı kişi hərəkəti etməyib. İndi 
xatırladı ki, onun üzünə də baxa bilmirdi, bu işdən sonra. Yox, bu iş 
birdəfəlik unudulmalıdır və bir də heç vaxt təkrar olunmamalıdır! 
Ancaq... Gülafət xanım da lap möcüzə idi... Bəziləri deyir ki, bütün 
qadınların dadı-tamı nəticə etibarilə eyni şeydir. Yalandır! Özü də lap ağ 
yalandır! Gülafət xanımdan aldığı ləzzəti başqa heç bir 
qadından ala bilməzdi Asəf! Onunla keçirdiyi həmin yarım saat 
müddətində cənnət həzzinin nə olduğunu ilk dəfə dərindən duymuşdu bu 
gənc... Çünki Gülafət xanım hərtərəfli gözəl idi və bu gözəlliyi ona 
əvəzolunmaz dad verirdi. 
Bu öz yerində, axı Aybəniz də çox gözəldir, hələ üstəlik də cavandır. Bəs 
niyə?.. Yəqin ki, əlçatmaz zirvələri fəth etmək adama daha çox ləzzət 
verir. Gülafət xanıma da Asəf həmişə əlçatmaz bir varlıq kimi baxmışdı... 
Ruslan içəri daxil olub şişlərə baxdı: 
 
148 
  
- Qurtarmırsınız? 
- Daha qurtarmışıq, ikicə dənə şiş qalıb. - Asəf cavab verdi. 
- Əti çox çəkmisiniz. - Ruslan irad tutdu. - Hər şişdən bir tikə çıxarıb 
təzə şiş hazırlayın! 
-Yaxşı! - Asəf bilirdi ki, kabab məsələsində onunla razılaşmaq lazımdır. 
Ruslan çıxdı. Asəf: 
- Sən dur, salatları hazırla! - deyə arvadına tapşırdı. - Mən əti çəkib 
qurtararam. 
- Salatlar hazırdır. - Aybəniz dilləndi. - Çörəyi də doğramışam. 
- Hamısını yığ podnosa. Birdəfəlik apararıq. Kabab üçün boşqab 
da qoy! 
- Sən arxayın ol, birinci dəfə deyil! 
Asəf ət tikələrini şişlərə çəkib qurtardı. Bu vaxt həyətdən Ruslanın səsi 
eşidildi: 
- Asəf, cəld olun, görək! Nə eləmisiniz gətirin! 
Asəf: 
- Bu saat! Gəldik! - deyib Aybənizə tərəf döndü: 
- Tez podnosu götür! 
- Bir şey verin, mən də aparım! - Ruslanın səbirsiz səsi gəldi. Asəfin 
əlində hazır şişlər, Aybənizdə isə dolu podnos həyətə 
çıxdılar. Ruslan qapının ağzında dayanmışdı. Şişlərin bir neçəsini 
Asəfdən almaq istədi. 
- Özüm apararam! - Asəf etiraz etdi. 
 
 
 
149 
  
- Ver görüm! Sən də podnosu götürərsən. 
Qaplan bu zaman, nəyəsə, bərkdən hürür, daha doğrusu, ulayırdı. 
- Bu it nəyə hürür? - deyə Aybəniz soruşdu. 
- Niyazi müəllim ağaca bağladı, ona görə hürür. - Ruslan dedi. Şişin 
biri yerə düşdü. Asəf əyilib onu götürdü. Elə bu vaxt evin 
yan tərəfindən, əncir ağacının altından güllə səsi gəldi. Hər üçü oraya 
tərəf boylandı. Ancaq durduqları yerdən əncir ağacı görünmürdü. Heyrət 
və qorxu ilə bir-birinin üzünə baxdılar. Bu, tapança gülləsinin səsi idi. 
XVIII Fəsil 
bu da axırı... 
Asəf əlindəki şişləri yerə tullayıb, Ruslanın ardınca, səs gələn tərəfə qaçdı. 
Əlləri əsə-əsə podnosu yerə qoyan Aybəniz də onlardan geri qalmadı. 
Əncir ağacının altında ürəkağrıdan bir səhnə ilə üz-üzə gəldilər. 
Məlikxanlı stuldan aşaraq, böyrü üstə yerə sərilmişdi. Gicgahındakı güllə 
yarasından axan qan yerdə kiçik gölməçə yaratmışdı. Yarıbükülü sağ 
əlində tapança var idi. 
Onlar bir anlığa yerlərində donub qaldılar. Baş vermiş qəfil hadisəni dərk 
etmək elə də asan deyildi. Bu dəhşətli yuxu da ola bilərdi. Ancaq 
yuvasının yanında kəndirlə ağaca bağlanmış Qaplanın bərkdən hürə-hürə 
dartınıb əncir ağacına tərəf can atması və ömründə çıxarmadığı bir səslə 
ulaması göstərirdi ki, bu yuxu yox, acı bir həqiqət idi. Niyazi Məlikxanlı 
özünü tapança ilə vurmuşdu!.. 
Aybəniz qiyyə çəkdi. Asəf irəli atılıb, Məlikxanlını yerindən qaldırmaq 
istədi. Bu zaman Ruslanın hökmlü səsi onu yerində durmağa məcbur etdi: 
- Dayan! Əl vurma! 
 
 
 
150 
  
Ruslan Dadaşov əyilib diqqətlə dostunun qanı qaçmış sifətinə nəzər saldı. 
Sonra başını qaldırıb əvvəlcə üşütməli adamlar kimi tir-tir titrəyən 
Aybənizə, daha sonra isə Asəfə baxdı və: 
- Güllə gicgahını parçalayıb! - dedi. 
Qaplan bircə an da ara vermədən hürür, onlara tərəf dartınırdı. Onun 
bağlandığı ərik ağacı elə hey silkələnirdi. 
Asəf başını əncir ağacının gövdəsinə söykəyib için-için ağlamağa başladı. 
O elə ürəklə ağlayırdı ki, Aybəniz də heç cür özünü saxlaya bilmədi və 
göz yaşlarını sel kimi axıtmağa başladı. 
- Bəsdir, qurtarın! - Ruslan onlara acıqlandı. - Ağlamağın bir xeyri 
olacaqsa, mən də sizə qoşulub ağlayım. Prokurorluğa xəbər vermək 
lazımdır! 
Sonra özü cib telefonunu çıxarıb, kiməsə zəng vurdu və: 
- Məlikxanlı intihar edib! - deyə bildirdi. 
İt daha böyük qüvvə ilə onlara tərəf dartınırdı... 
Asəf gözlərini qurulayıb itə tərəf getdi. Onu nə qədər sakitləşdirməyə 
çalışdısa da, bu, səsi bütün həyəti başına götürmüş Qaplana təsir etmədi. 
Asəf naəlac qalıb, yenidən stolun yanına qayıtdı. Ona çox yaxşılıqlar 
etmiş Məlikxanlının yerdə sərilib qalmış meyitinə baxa bilmirdi. 
Birdən nə düşündüsə, telefonu çıxarıb Qanbay Qasımlıya zəng vurdu. 
Vəziyyəti ona anladan kimi, polkovnik: 
- Biz yoldayıq, ora gəlirik! - dedi. 
Aybəniz hələ də özünü ələ ala bilmir, hey ağlayırdı. Asəf əlini onun 
çiyninə toxundurdu və ciddi səslə: 
- Keç evə! - dedi. 
 
 
 
151 
  
Sarsılmış qadın əlləri ilə başını tutub evə qaçdı. Bir daha meyitə nəzər 
salan Ruslan ağır-ağır stulda oturub: 
- Bu da axırı... - dedi. - Dağ boyda kişinin axırına çıxdılar! 
Asəf başını yerə dikib fikrə daldı. Belə çıxır ki, məktubda 
yazılanlar doğru imiş? Deməli, bir səhvinin güdazına getdi bu boyda kişi? 
Ancaq necə olub ki, Asəf onun işindən xəbərdar olmayıb? Yox, bu 
ağlabatan deyildi. Böhtana dözə bilmədi yazıq... 
Başını qaldırıb Ruslana baxdı: 
- Kim çıxdı axırına? 
- Kim çıxacaq? O pozğun qız! - Ruslan sözünü kobud bir söyüşlə 
tamamladı. 
Asəf közü ölməkdə olan ocağa baxıb köksünü ötürdü: 
- Bu da bizim kabab qonaqlığımız! Belədə deyirlər ki, sən saydığını 
say... 
Qaplan sakitləşmək bilmirdi. Elə qəzəblə dartınırdı ki, deyərdin ərik 
ağacını kökündən çıxarmaq istəyir. 
- O itin səsini kəs! - Ruslan əsəbi halda dilləndi. 
- Xeyri yoxdur... - Asəf kədərlə başını yellədi. - Meyiti görür axı?! 
- Qabağına ət at! - Ruslan təklif etdi. 
- O heç ətə gözünün ucu ilə də baxmaz. Bəlkə açım gəlsin? Onda 
sakitləşər... 
- Yox! - Ruslan qəti etiraz etdi. - Sahibinin meyiti aparılana qədər 
açmaq olmaz! 
Asəf yenə kövrəldi: 
 
 
152 
  
-Ancaq əslində, o da vidalaşmaq istəyəcək... 
Ruslan ayağa qalxıb stoldan kənara çəkildi və dönüb, istehza ilə Asəfə 
baxdı: 
- O itdir! 
Qaplan dayanmadan və o qədər bərkdən hürürdü ki, darvazaya yaxınlaşan 
maşının səsini heç kəs eşitmədi. 
Qara rəngli «Mersedes» darvazanın qarşısında dayanan kimi əvvəlcə 
polkovnik Qasımlı, onun dalınca isə Mahir Talıbov maşından düşüb 
həyətə girdilər. Qasımlının üz-gözündən, sanki zəhrimar tökülürdü. O, 
heç kəsə salam vermədən, yaxınlaşıb hadisənin baş verdiyi yerə ani nəzər 
yetirdi və Məlikxanlının cansız cəsədi qarşısında çökdü. 
Qaplan bir anlığa susub, uzaqdan sakitcə polkovnikə tamaşa etdi. Sonra 
yenə kükrəyib yoğun kəndirin bağlandığı ağacı silkələməyə başladı. 
Məlikxanlının geniş açılmış gözləri qorxunc bir heyrət ifadə edirdi. Bu 
onun həyata ən sonuncu baxışı idi ki, yerindəcə donub qalmışdı. Həqiqi 
ölümün dərk edilməsinin heyrəti idi bu, ya ani peşmançılığınmı? Ya bəlkə 
heç biri yox, beyni parçalayan güllənin gücünə olan heyrət idi bu? Bu 
vəziyyətdə onun gözlərinə baxmaq çox çətin idi. Xoşagəlməz bir məna 
həkk olunmuşdu bu gözlərdə. Ancaq Qasımlı deyəsən, daha çox bu 
gözlərə baxıb orada yazılanları oxumağa çalışırdı. 
Bir qədər arxada yubanmış Mahir görüşmək üçün Asəfə, sonra isə 
Ruslana əl uzatdı. Elə həmin andaca ona elə gəldi ki, Qanbay Qasımlı 
Məlikxanlının köynəyinin döş cibindən nə isə bir şey götürdü. Bu o 
dərəcədə ani baş verdi ki, Mahir bunun, doğrudan da belə olduğunu dəqiq 
deyə bilməzdi. Bir neçə saniyədən sonra isə başa düşdü ki, bu sadəcə 
olaraq, onun gözünə belə görünüb. Çünki ayağa qalxıb onlara tərəf dönən 
polkovnikin əlində heç nə yox idi. 
 
 
153 
  
Qanbay Qasımlı cibindən bir siqaret çıxartdı. Ancaq yandırmadan dönüb 
bir də meyitə nəzər saldı. 
- Axı o, niyə özünə qəsd etdi? - deyə təəccüblə sual verdi. 
Sonra heç kəsdən cavab gözləmədən, siqaretini yandırdı və 
Asəfə baxdı: 
- Necə baş verdi bu? 
Asəf həyəcanla danışmağa başladı: 
- Ruslan müəllimlə, ikisi, burada oturmuşdular. Mən isə həyat 
yoldaşımla içəridə idim. Kabab bişirmək üçün əti doğrayıb, şişə çəkirdik. 
İşimizi qurtaranda Ruslan müəllimin səsini eşitdik. O bizi tələsdirdi ki, 
şişləri gətirək. Biz ikimiz də, mənim əlimdə hazır şişlər, Aybənizin əlində 
podnos qapıya çıxdıq. Ruslan müəllim bizi qapının ağzında gözləyirdi. O 
mənə kömək üçün şişləri almaq istədi. Bu vaxt tapança gülləsinin səsi 
gəldi. Tez buraya yüyürdük. Gördük ki, özünü vurub... 
Qasımlı onu dinləyəndən sonra dönüb sualedici baxışla Ruslan Dadaşova 
baxdı. Ruslan, deyəsən heç danışmaq istəmirdi. Ancaq Asəfin də maraqla 
ona baxdığını görüb dilləndi: 
- Mən tonqalla məşğul idim. Bu rəhmətliksə fikirli halda 
oturmuşdu. Elə hey nə isə fikirləşirdi. İt bir-iki dəfə gəlib ona yalmandı. 
Aparıb iti ağaca bağladı. Mənə elə gəldi ki, istəmir it onun düşüncələrinə 
mane olsun... 
Qasımlı bütün qüwəsi ilə onlara tərəf dartınıb hürən Qaplana tərəf baxdı: 
- Səhv etmirəmsə, bu onun öz itidir. Bağında gördüyümüz... 
- Bəli. - Asəf cavab verdi. - Dünən özü ilə gətirdi. 
- Niyə açmırsınız? - Mahir Asəfdən soruşdu. - O öz sahibini istəyir. 
 
 
154 
  
- İndi əməliyyat qrupu gələcək. - Ruslan dedi. - Qoy mane olmasın! 
Qasımlı üzünü ona tutdu: 
- Xahiş edirəm, davam edin! 
Ruslan harada qaldığını düşünürmüş kimi bir qədər susub söhbətinə 
davam etdi: 
- Bəli... Sonra mənə dedi ki, bax gör bunlar niyə qurtarmadılar? Mən 
cəld Asəfgilin yanına gedib onları tələsdirdim. Geri qayıdanda onun 
davranışı, nədənsə, mənə şübhəli göründü. 
- Necə? - Qasımlı soruşdu. 
- Sanki məni görüb özünü itirdi və tez qayıtdığım üçün mənə 
acıqla baxdı. 
- Sonra? 
- Beş dəqiqə sonra yenə mənə dedi ki, get onlara kömək elə, tez 
qurtarsınlar, acından öldük! Mən də heç nə anlamadan durub evə getdim. 
Qalanı da ki, belə... 
Ruslan Dadaşov söhbətini bir qədər əsəbi yekunlaşdırdı. Qasımlı ətrafına 
göz gəzdirib yenə sual verdi: 
- Nə danışırdı? Özünü necə aparırdı? 
- Qəribə sual verirsiniz! - Ruslan açıq-aydın əsəbiləşdi. - Özünü necə 
aparmalı idi? Ekspertizanın nəticəsi, o boyda vəzifədən çıxarılması, sizə 
olan ümidlərinin boşa çıxması! Siz onun yerində olsaydınız, özünüzü necə 
aparardınız?! 
- Düzdür... - Qasımlı təəssüflə başını yırğaladı. - Ancaq bir az da dözə 
bilərdi. 
 
 
 
 
155 
  
O, bir tərəfdən özünü uduzmuş hesab edirdi. Uğrunda çalışdığı adam artıq 
ölmüşdü. Yaşayıb, çalışdığı çətin işdə Qasımlıya kömək etmək 
istəməmişdi. Ancaq o, xəfiyyəyə olan inamını doğrudanmı itirmişdi? 
Əgər itirmişdisə, bəs onda nə üçün... 
Polkovnik fikrini yarımçıq qoydu. O, çalpaşıq fikirlər arasında qalmışdı 
və əslində, indi heç düşünmək də istəmirdi. Başını qaldırıb 
Ruslan Dadaşova baxdı və onun bayaqkı sualına cavab verdi: 
- Mən onun yerində ola bilmərəm! 
- Onun adını təmizə çıxarmaq üçün aldığınız pulları nə vaxt 
qaytaracaqsınız? - Ruslan hökmlə soruşdu. 
- Sizə? - polkovnik bunu çox sakit dedi. 
- Mənə niyə? Arvadına! 
- Adını təmizə çıxara bilməsəm, qaytaracağam! - polkovnikin nazik, 
sərt qaşları düyünləndi. - Ancaq buna nail olsam, pulun qalan yarısını da 
alacam! 
- Arvadından? - Ruslan gizli rişxəndlə soruşdu. 
- Yox, sizdən! - Qasımlı cavab verdi. - Ən yaxın dostu kimi! 
- O, artıq ölüb. Siz hansı təmizə çıxarmaqdan danışırsınız? 
- Mən onun canını qorumağı boynuma götürməmişdim. - Qasımlı 
dedi və söhbətə qarışmaq istəyən Mahirə mane olmaq üçün əlini qaldırdı. 
- Gedək! 
Onlar darvazadan çıxıb maşına mindilər. «Mersedes» əsəbi hərəkətlə 
yerində burulub, birdən irəli şığıdı və böyük qalmaqala səbəb olacaq 
intiharın baş verdiyi həyətdən uzaqlaşdı. 
 
 
 
 
156 
  
Ruslan Dadaşov dodaqlarını çeynəyib hrrslə, onların arxasınca 
donquldandı: 
- Xəfiyyəyə bir bax! Buna arxayın olmasaydıq, indi işi çoxdan 
bağlatdırmışdım. Kişini boş yerə arxayın etdi! 
Asəf isə həmin anda canından da çox istədiyi Gülafət xanım barədə 
düşünürdü. «Ona indi bu xəbəri necə deyəcəyik, ay Allah?!» Onun nə hala 
düşəcəyini təsəwür edəndə narahatlığı bir az da artdı və bu barədə 
Ruslanla məsləhətləşmək qərarına gəldi: 
- Gülafət xanıma necə deyək bunu, Ruslan müəllim? 
- Zəng vur, de də! Guya çox vecinədir onun?! 
Ruslan Dadaşov bunu deyərək, stolun üstündən stəkanı götürüb konyak 
ilə doldurdu və başına çəkdi. 
Qaplan boynuna bağlanmış kəndirə o qədər güc verirdi ki, az qalırdı 
boğulsun... 
XIX Fəsil 
qaplan 
Bir neçə maşın gəlib bağın darvazası qarşısında düzüldü. Hadisənin baş 
verdiyi rayonun prokuroru, polis rəisi, məhkəmə tibb eksperti eyni 
maşında gəlmişdi. Axırda gələn tünd yaşıl rəngli «Mersedes» dən isə 
müstəntiq Ramin Əlibəyli və daha iki nəfər düşdülər. Televiziya və qəzet 
işçilərindən də gələnlər az deyildi. Meyiti aparmaq üçün gətirilmiş 
xəstəxana maşını da nəzərə alınmaqla, küçədə iyirmiyə yaxın maşın 
yığılmışdı. 
Jurnalistlər meyitə yaxın buraxılmadılar. Prokurorluğun işçiləri 
mərhumun müxtəlif tərəflərdən şəklini çəkdilər. Əlibəylinin göstərişi ilə 
 
 
 
 
157 
  
Məlikxanlının əlindəki «Baykal» tipli tapançanı nazik dəsmalla götürüb, 
elə həmin dəsmala da bükdülər. 
Ən yaddaqalan hadisə isə meyiti yerdən götürüb təcili yardım maşınına 
aparanda baş verdi. Bu zaman, onsuz da, bir an da olsun hürməyini 
kəsməmiş Qaplan elə tükürpərdici səslə uladı ki, həyətdəkilərin 
əksəriyyəti bu səsdən sarsıldı. Meyiti maşına qoyandan sonra da, 
çılğınlaşmış it elə hey dartınır, kəndiri qırmaq istəyirdi. 
Televiziyadan gələnlər Ramin Əlibəyliyə yanaşdılar: 
- Ramin müəllim, bu intihardımı? 
- Bəli, intihardır! - müstəntiq cavab verdi və bir anlıq fikrə gedib, yenə 
dilləndi. - Güllə lap yaxından atılıb. Tapança demək olar ki, gicgaha 
dirənib. Bu, yaranın formasından görünür. Sözsüz ki, ekspertizadan sonra, 
suallarınıza daha dəqiq cavab vermək olar. 
- Sizin fikrinizcə, bu intiharın səbəbi nədir? 
- Səbəb aydındır! Bir neçə gün əvvəl bir tələbə qız - Muradzadə 
Venera Əlisəttar qızı intihar etmişdi. Qız öz əli ilə yazıb qoyduğu 
məktubda Məlikxanlının onu aldadıb tora saldığını və namusunu 
ləkələdiyini qeyd etmişdi. Əlbəttə, biz dərhal cinayət işi açdıq. İbtidai 
araşdırma göstərdi ki, məktubda yazılanlar doğrudur. Bunu sonra tibbi 
ekspert komissiyası da təsdiqlədi. 
- Bu intiharın özünə də cinayətin yeni bir təsdiqi kimi baxmaq olarmı? 
- Olar... Ancaq ehtiyac yoxdur. Hər şey aydın idi. 
- Cənab müstəntiq, - başqa birisi mikrofonunu daha irəliyə uzatdı. - 
Bildiyiniz kimi, möhtərəm prezidentimiz son günlər tutduğu mövqedən 
sui-istifadə edən vəzifəli şəxslər barədə qəti və kəskin addımlar atır. Bu 
barədə sizin mövqeyiniz necədir? 
 
 
 
158 
  
- Mən bunu alqışlayıram... - Əlibəyli qısa cavab verdi. 
- İş məhkəməyə göndərilmişdimi? - arıq bir qız sual verdi. 
-Xeyr! Mən hələ ittiham aktını tərtib edib, prokurora 
verməmişdim. Bəzi xırda məsələlər qalmışdı ki, onlar da bu gün 
yekunlaşmalı idi. 
- Bəs indi nə etmək fikrindəsiniz? 
- Nə etməliyik ki? - Əlibəyli çiynini çəkdi. Onu jurnalistin savadsız 
sualı təəccübləndirmişdi. - Əlbəttə, cinayət işi üzrə icraata xitam 
veriləcək. Cinayət prosessual məcəllənin 39.1.5-ci maddəsinə əsasən. 
Ramin Əlibəyli sonuncu cümləsini imla deyirmiş kimi, uzada- uzada 
söyləyib jurnalistlərdən ayrıldı və kənarda söhbət edən rayon prokuroru 
ilə polis rəisinə yaxınlaşdı. Onlar söhbətlərini kəsib müstəntiqə baxdılar. 
Əlibəyli ətrafına boylanıb başını yellədi: 
- Aləm yığılsa, bir adamı biabır edə bilməz, amma özü-özünü bircə 
anın içində rüsvay edə bilər. 
Prokuror da, rəis də başlarının hərəkəti ilə onun fikrini təsdiq etdilər. 
Qaplanın səsi getdikcə dəyişilib xırıltıya çevrilir, az qala boğulan it, buna 
baxmayaraq, bütün qüvvəsi ilə kəndirə güc gəlib onu qırmağa çalışırdı. 
Jurnalistlər, necə tanımışdılarsa, indi də, Ruslan Dadaşovu dövrəyə 
aldılar: 
- Bacarıqlı  bir hüquqşünas  və mərhumun yaxın  dostu kimi bu 
hadisəyə münasibətinizi bilmək istəyirik. 
Ruslanın qanı qara idi. Baş vermiş hadisə öz yerində, aclığı bir yandan, 
içdiyi konyak da bir yandan içini göynədirdi. Üst dodağını çeynəyib 
jurnalistlərə baxdı: 
 
 
159 
  
- Müstəntiq Əlibəyli hər şeyi dedi. İşə xitam veriləcək. Ancaq yaxşı 
olardı ki, bu, müstəntiqin dediyi kimi, 39.1.5-ci yox, 39.1.1-ci maddəyə 
əsasən olaydı. 
- Xahiş edirik, fikrinizi aydınlaşdırın! - jurnalist yəqin ki, heç nə başa 
düşməmişdi. 
- Yəni ki, - Ruslan səbirsizlik göstərdi. - İşə Niyazi müəllimin 
ölümünə görə yox, onun heç bir cinayət törətmədiyinə görə xitam 
veriləydi. 
- Siz onun günahsız olduğuna inanırsınız? 
- Məlikxanlı yaxşı adam idi... 
- Siz sualımıza cavab vermədiniz. Məlikxanlının günahsız olduğuna 
inanırsınızmı? - jurnalist sualını inadla təkrar etdi. 
-Açılın başımdan! 
Ruslan Dadaşov gənc oğlanın uzatdığı mikrofonu sərt hərəkətlə özündən 
uzaqlaşdırdı. Jurnalistlərdən ayrılıb boz «Nissan»a yaxınlaşdı. Sükanın 
arxasında oturub qapını hirslə çırpdı. Maşını işə salıb həyətdən çıxdı. 
Onun ardınca məzəmmətlə baxan jurnalistlər birdən qışqırıb pərən-pərən 
oldular. Nəhayət, kəndiri qıra bilmiş Qaplan onların arasından ildırım 
sürətilə keçib darvazaya şığıdı. Küçəyə yığılmış maşınların arasında bir 
neçə an vurnuxub küçə boyu harasa qaçdı. Onun hərəkətindən heç kəs baş 
aça bilmədi. İt bir azdan dayanıb geriyə qayıtdı və sahibinin meyiti 
qoyulmuş təcili yardım maşınının arxa qapısını cırmaqlamağa başladı. 
Maşının sürücüsü Qaplanı maşından uzaqlaşdırmağa çalışsa da, bir şey 
alınmadı. 
Kənarda saxlanılmış maşınların birinin yanında, hadisə yerinə lap axırda 
gəlmiş vəkil Fazil Məmmədli ilə mərhumun oğlu Zakir Məlikxanlı 
dayanıb söhbət edirdilər. 
 
160 
  
- Bu nə pis oldu!... - Fazil ah çəkib dilləndi. - Mən əlimdən gələni 
edirdim ki, ona bəraət qazandırım. Özünü öldürməklə o cür rüsvayçı 
cinayəti boynuna götürdü. 
- Mən də biabır oldum... - Zakir dərdli-dərdli söylədi. - Adamların 
üzünə necə baxacağam, bilmirəm. Məni də, yəqin ki, işdən çıxaracaqlar. 
Bu da atanın övlada xeyri! 
- Ataya görə oğluna cəza vermək olmaz! - Fazil bildirdi və başını 
bulayıb köks ötürdü. - İlk dəfədir ki, özümü gücsüz hesab edirəm. Qanbay 
müəllim nahaq məni bu işə caladı. Mən məğlub oldum... 
- Məğlub olan siz deyilsiniz, baxın, odur! - Zakir təcili yardım 
maşınına işarə etdi. - Öz düşünülməmiş hərəkəti ilə özünü məğlubiyyətə 
uğratdı. 
-Atanızın evi kimin adınadır? - Fazil qəflətən söhbəti dəyişdi. 
- Gözəlçə arvadının... - Zakir istehza ilə cavab verdi. - Bağ evi, bir də 
bir başqa mənzili öz adına idi. Vəssalam! Onlar da o gözəlçəyə qalacaq. 
- Siz Gülafət xanımı niyə bəyənmirsiniz? - vəkil soruşdu. 
- Bilmirəm... Bəlkə də ona görə ki, çox gözəldir. Bəlkə də ona görə 
ki, rəhmətlik anamın yerini tutub. Kişi onu hamımızdan çox sevirdi. 
- İndi sevməsin... - Vəkil astadan dilləndi. 
Ramin Əlibəylinin göstərişi ilə həyətə yığılan adamlar çıxıb maşınlara 
mindilər. Əlibəyli Asəfə bir saatdan sonra arvadı ilə birlikdə yanına 
gəlməyi tapşırdı. Sonra özü də maşına oturdu və karvan yola düşdü. 
Təcili yardım maşını yerindən tərpənən kimi Qaplan da onun dalınca 
qaçmağa başladı. O, maşından sahibinin qoxusunu almışdı və dəqiq bilirdi 
ki, sahibi həmin bu üstündə göy fənər yanan ağ rəngli maşındadı. Maşın 
 
 
 
 
161 
  
sürətini artırdıqca, it geri qalır, ancaq ümidini üzmədən, bütün qüvvəsini 
toplayıb onun dalınca qaçırdı. 
...Həyət birdən-birə boşalmışdı. Asəf həyətin ortasında təkcə dayanıb 
fikrə getmişdi. Baş verən hadisənin ciddiliyi ona hələ də bütün reallığı ilə 
çatmırdı. Yandırıcı günəş başına döyəndə fikirdən ayrılıb əncir ağacının 
kölgəsinə tərəf getdi. Gözü evin qabağında, divarın dibinə atılmış şişlərə 
sataşanda dərindən ah çəkdi. 
Zəng vurub hadisəni Gülafət xanıma bildirmişdi. Bu qara xəbər onda hələ 
qadına bütün acısı ilə çatmamışdı. Bəs indi, görəsən, nə çəkirdi o? Asəf 
çox istəyirdi ki, indi Gülafət xanımın yanında olsun, onun dərdinə şərik 
çıxsın. Ancaq müstəntiq gözləyəcəkdi onu. Aybənizi səslədi: 
- Bir tikə çörək ver, yeyək, müstəntiqin yanına getməliyik. 
- Nə üçün? - Aybəniz təəccüblə soruşdu. 
- İzahat verməyə! 
* * * 
Qaplan maşının arxasınca bir xeyli qaçandan sonra yorulub 
tamamilə əldən düşmüş, dar asfalt yolun ortasındaca yıxılıb qalmışdı. 
Arxadan gələn bir «Jiquli» düz onun arxasında dayandı. Əvvəlcə siqnal 
verdilər. İtin siqnala əhəmiyyət vermədiyini görən sürücü düşüb itə 
yaxınlaşdı və onu ayağı ilə vurdu: 
- Ay it, dur rədd ol buradan! 
Qaplan yavaş-yavaş ayağa qalxıb, küskün nəzərlərlə yad adamı süzdü. 
Sürücü onun sifətini islatmış göz yaşlarını görüb, ucadan: 
- Lənət sənə şeytan! - dedi və maşında oturmuş kişiyə baxdı: 
- Qəribədir!.. Lap adam kimi ağlayır... 
 
 
162 
  
XX Fəsil 
Doktor muradzadə 
Binanın qarşısında qurulmuş yasxanada Veneranın dəfninin üçgünlüyü ilə 
əlaqədar ehsan verilirdi. 
Xəstəxanadan bu gün çıxmış Nelya xanım kölgəlikdə qoyulmuş bir stulda 
əyləşmiş, yaxın qohumlardan olan bir neçə qadın başına yığılmışdı. 
İnfarkt keçirdiyini özünə deməmişdilər. Bacardıqları qədər çalışırdılar ki, 
onu həyəcanlanmaqdan qorusunlar və xüsusilə qadınların ağlaşma 
mərasiminə yaxın buraxmasınlar. 
Arifdə yasxanada idi. Bacısının dəfninə gəlib çata bilməmişdi. Dəfnin 
səhəri günü gəlmişdi. Əvvəl, hadisəni ona xəbər verməyə ürəkləri 
gəlməmişdi. Sonra isə gec olmuşdu. İsti havada meyiti çox saxlamaq 
istəməmişdilər. 
Hadisənin mahiyyətindən xəbər tutan Arif and içmişdi ki, bacısının 
ölümünə bais olan adamı tapıb öldürəcək. Onu birtəhər sakitləşdirib, başa 
salmışdılar ki, cinayət işi açılıb və günahkar mütləq cəzalandırılacaq. 
İndicə qaynı Həsənağa zəng vurub Məlikxanlının intihar etməsi xəbərini 
doktora çatdırmışdı. Muradzadə bu xəbərdən hiddətlənmişdi. 
Deməli, məktub düzgün yazılıbmış. Deməli, o alçaq, həqiqətən, günahkar 
imiş. Yoxsa o boyda adam, hər halda, özünü müdafiə edə bilərdi. Ancaq 
bir tərəfdən də ürəyi rahat olmuşdu. Çünki doğma balasının ölümünə 
səbəb olan cinayətkar cəzasına çatmışdı. Lap öz əli ilə olsa da! İndi, yəqin, 
Arifdə sakitləşərdi. 
Günortaya yaxın verilmiş ehsan mərasimində doktor Atayev də iştirak 
etmişdi. Muradzadə onu görən kimi yadına düşmüşdü ki, bu gün hökmən 
Aydana baş çəkməlidir. Məsələ burasında idi ki, qızın nadir xəstəliyinin 
yeganə müalicəsi Muradzadənin tərtib etdiyi və on gündən bir qana 
 
 
163 
  
yeridilməli mürəkkəb dərmanlar sistemində idi. Bu sistem on gündən bir 
mütləq damara qoşulmalı idi. Sistemi özü tərtib edib, özü qarışdırırdı. 
Bunu tibb bacılarına, ya başqa bir həkimə etibar etmək olmazdı. Çünki 
xəstənin vəziyyətindən asılı olaraq, dərmanların qarışma nisbətində 
dəyişikliklər edilirdi. Qalan ara günlərdə orqanizmi qüvvətləndirən 
köməkçi dava-dərman qəbul edilirdi ki, buna da anası Rüxsarə xanım 
nəzarət edə bilərdi. Muradzadə tam əmin idi ki, heç kəsə məlum olmayan 
həmin dərmanlar sistemi ilə Aydanı sağalda biləcəkdi. Bir şərtlə ki, 
müalicə ardıcıl aparılsın və yarımçıq qo¬yulmasın. 
Doktor evə çıxıb lazım olan dərmanları götürdü. Bunların bir çoxu nadir, 
həm də çox bahalı dərmanlar idi. Biri isə təbii bitki şəklində idi ki, doktor 
onu Altaydan gətizdirib, özü emal etmişdi. 
Yasxananın yanına qayıdıb bacısı oğlu Akifdən açarları aldı və maşına 
oturdu. Bu üç gündə onu ancaq Akif sürmüşdü. Muradzadənin maşın 
sürməli halı nə gəzirdi onda?... 
Maşını işə salıb həyətdən çıxdı. Yenə də fikirli idi. Bəzi fikirlər onu üzüb 
əldən salırdı. Başlarına gəlmiş bu faciə yenə də onun üçün qaranlıq və 
müəmma olaraq qalırdı. Onun məsum körpə hesab etdiyi, dərs 
oxumaqdan, televizora baxmaqdan, ata-anası ilə mehriban söhbət 
etməkdən başqa həyatında önəmli bir şey olmayan qızı birdən-birə intihar 
etmişdi. Və məlum olmuşdu ki, böyük vəzifəli bir adam, lazım gəlsə 
doktorun özünü qəbul otağında gözlədə bilən bir adam, heç bir şəxsi 
tanışlıqları, əlaqələri olmayan bir adam onun namusuna toxunmuşdu. Axı 
harada, necə? Veneranı onunla kim tanış etmişdi? Qızı kim yoldan 
çıxartmışdı? Muradzadə bu suallara cavab axtarırdı və tapmayınca rahat 
olmayacaqdı. 
Belə çıxırdı ki, qızının həyatından onun, doğrudan da heç bir məlumatı 
yox imiş. Özünü möhkəm qınayırdı. «Belə də atalıq olar?» - deyirdi. 
 
 
 
164 
  
Ancaq o, qızını pis tərbiyə etməmişdi axı?! Uşaqlıqdan onu da, 
Arifi də elmə, təhsilə, kitaba həvəsləndirmişdi. «Oxuyun, - deyirdi, - pis 
uşaqlara qoşulub vaxtınızı da, özünüzü də zay etməyin». Qızına daha çox 
nəsihət verirdi. Deyirdi, heç vaxt unutma ki, sən Muradzadənin qızısan! 
Nə mənim, nə ananın adına xələl gətirə bilən iş tutma! Öz vicdanını 
ləkədən gözlə. Yadında saxla ki, vicdanın ləkələnsə, bu ləkəni 
başqalarının görüb-görməməyi önəmli olmayacaq. Həmin ləkə səni 
içəridən çürüdəcək. Həyatda bədbəxt olacaqsan! 
Muradzadə, birdən, öz fikirlərindən diksindi. Bəlkə elə verdiyi tərbiyənin 
nəticəsi idi bu intihar? Bəlkə belə dərin əxlaqı, mənliyi olmasaydı, o 
əclafın, o gorbagorun təhqirinə dözər, özünə qəsd etməzdi? Bəli, elədir! 
Qızı, özü də bilmədən, anlamadan, yoldan çıxarıb ləkələyiblər. O da 
dözməyib bu ləkəyə! Yaşamaq istəməyib... Elə bu cür də yazıb axı 
məktubunda... 
«ÖI, köpək oğlu! Yerin cəhənnəmlikdir sənin! Ah, kaş qızı yoldan çıxarıb 
onunla tanış edənləri də tapa biləydim. Bir də... O gün özünü «polkovnik» 
kimi təqdim edən həmin adam zəhər barədə soruşdu. Doğrudan da, axı bu 
dəhşətli zəhəri qızıma kim vermiş olar? Hansı zəhərli ilan öz zəhərini 
verib qızıma?» 
O polkovnik qayçını niyə tapşırdı mənə?.. Qayçının buraya nə dəxli var? 
Bəs niyə stəkanı aparıb, qayçını saxladı? Ozü də mənə elə bərk-bərk 
tapşırdı ki, sanki həyatı da bu qayçıdan asılı idi. O, kim idi axı? Müstəntiq 
deyildi... Bəs kim idi, görəsən, o adam?.. 
Gəlib dostu Ələsgər Atayevin yaşadığı binaya çatdı. Dərmanlar yığılmış 
çantasını götürüb maşından düşdü. Mənzilin qapısı ağzında dərdli 
fikirlərini başından qovaraq, nikbin görkəm almağa çalışdı. Yalnız 
çətinliklə də olsa buna nail olandan sonra zəngin düyməsini basdı. Ələsgər 
Atayev işdə idi. Ayaqüstü yas yerinə baş çəkib yenə işə qayıtmışdı. Qapını 
 
 
165 
  
Rüxsarə xanım açdı. Doktoru bir qədər təəccüblə qarşıladı və bildiyi 
bütün münasib sözlərlə ona başsağlığı verməyə, qəlbini ovundurmağa 
çalışdı. O, əlbəttə ki, Veneranın yasına getmişdi, ancaq orada 
Muradzadəyə yaxınlaşıb dil-ağız eləyə bilməmişdi. 
Nəhayət, sözünə ara verib, yasda iştirak etmiş bütün qadınlar kimi onu da 
çox maraqlandıran sualı verdi: 
- Bu qız niyə öz canına qıyıb, ay Əlisəttar qardaş? 
Muradzadə köks ötürüb: 
-Bilmirik... - dedi. 
Doktor bu sirri tanış-biliş arasında, imkanı qədər sirr olaraq saxlamağa 
çalışırdı. Ancaq onun xəbəri yox idi ki, bu gün müstəntiq 
Əlibəyli Məlikxanlının intiharı ilə əlaqədar olaraq jurnalistlərə müsahibə 
verib və həmin müsahibəsində hər şeyi olduğu kimi açıqlayıb. Onun 
bundan xəbəri yox idi, çünki müsahibə hələ təzə verilmişdi və 
televiziyada səsləndirilməmişdi. 
Muradzadə Rüxsarə xanıma danışmamaq işarəsi verdi və Aydanın otağına 
keçdilər. Aydan divanda uzanıb kitab oxuyurdu. Tibb universitetinin 
birinci kurs tələbəsi olan bu ağbəniz, arıq, ancaq həm də suyuşirin qız 
xəstəliyi ilə əlaqədar, axırıncı semestr imtahanlarını verə bilməmişdi. Ona 
görə də, halı bir az yaxşı olan kimi kitabı əlinə götürürdü. 
Doktoru görən kimi sevincək ayağa qalxdı. Görüşmək üçün onun üstünə 
yeridi. Ancaq birdən-birə dodaqları səyridi, iri ala gözlərində yaş 
damcıları parıldadı və başını Muradzadənin sinəsinə söykəyib ağlamağa 
başladı. O, Veneranın faciəli və sirli ölümündən sonra öz sevimli həkimini 
görməmişdi. 
Rüxsarə xanım bu səhnəyə dözməyib otaqdan çıxdı. Doktor Aydanın 
saçlarını mehribanlıqla sığalladı. 
 
166 
  
- Bəsdi, ağlama! Sənə ağlamaq yaramaz. Demişəm axı, tez sağalmaq 
istəyirsənsə, gərək özünə baxasan. Maşallah, maşallah! Necə də 
yaxşılaşmısan. Deməli, müalicəmiz lap əla gedir! 
Aydan bu dəfə bərkdən hıçqırdı. 
- De yaxşı! - doktor onu aparıb divanda oturtdu. - İstəyirsən gec 
sağalasan? Hə? Məni biabır eləmək istəyirsən? Axı mən söz vermişəm ki, 
səni lap tez sağaldacam... 
Rüxsarə xanım çay gətirdi. Ancaq Muradzadənin oturmağa vaxtı yox idi. 
Axşamacan yasxanaya gəlib-gedən olacaqdı və başsağlığı vermək üçün 
onu axtaracaqdılar. 
Ayağa qalxıb çantasını açdı. Dərmanları stolun üstünə düzüb sistemi 
hazırladı. Aydanı Rüxsarə xanımın köməyilə divanda rahatlayıb iynəni 
damarına yeritdi. Dərman axan borunun uc tərəfini yapışqanlı parça ilə 
qızın qoluna bənd edib qalxdı. 
- Hə, necədi, qızım, rahatdımı yerin? - deyə soruşdu. 
- Bəli, rahatdı, çox sağ olun! - Aydan bunu deyib, utandığı üçün 
üzünü yana çevirdi. 
- Əliniz var olsun, Əlisəttar qardaş, əyləşin çay için! - bunu da 
Rüxsarə xanım dedi. 
Muradzadə: 
- Ehtiyac yoxdur, zəhmət çəkməyin! - deyib qızın bayaq oxuduğu 
«Fiziologiyanın əsasları» kitabını götürdü və stulu divana yaxınlaşdırıb 
oturdu. 
- Bunu oxuyurdun, qızım? 
- Bəli! - Aydan başını ona tərəf çevirdi. 
- Bir şey bilirsən? 
 
167 
  
- Yaxşı bilmirəm. 
- Hə, gəl onda biliyimizi möhkəmləndirək! 
Muradzadə kitabı vərəqləyib hər bir mövzu barədə qısa və aydın məlumat 
verməyə başladı. O qədər maraqlı danışırdı ki, vaxtın haradan gəlib- 
getməyindən qızın heç xəbəri də olmadı. Dərmanın axıb qurtardığı qırx 
beş dəqiqə müddətində doktor bütün mövzulara elə toxundu ki, yəqin, 
Aydanın bir də həmin kitabı oxumasına ehtiyac olmayacaqdı. 
Ayağa qalxıb iynəni qızın qolundan çıxartdı. Spirtə batırılmış pambığı 
yaranın üstünə qoyub qolunu dirsəkdən qatladı: 
- Bir az belə saxla. - deyib dikəldi. 
- Əyləşin, çay için! - ev sahibəsi bir də təklif etdi. 
-Yox, sağ olun, getməliyəm. Gəlirlər-gedirlər, orada olmalıyam. 
Doktor dərman şüşələrini çantasına yığıb Aydana yaxınlaşdı. Əyilib onun 
alnından öpdü: 
- Elə sevinirəm ki, - dedi, - lap sürətlə yaxşılaşırsan. Bizim belə əl- 
ayağa düşməyimizə baxma ha, boş şeydi sənin bu xəstəliyin. 
Ancaq səni o qədər çox sevirəm ki, istəyirəm səni özüm müalicə edim. 
Aydan gülümsədi. Ancaq gözləri də yaşardı nədənsə. 
- Çox sağ olun, əmisi. - Rüxsarə xanım dilləndi. - Aydan da çox istəyir 
sizi, özü də dünyalar qədər! 
- De sağ ol, mənim balam! - Muradzadə əlini qızın saçına çəkib 
qapıya getdi. 
- Sağ olun... - arxadan Aydanın zəif səsi eşidildi. 
Rüxsarə xanım doktoru yola salanda özü də mənzildən çıxdı və qapını 
örtdü. Əlində bir dəftər də var idi. 
 
168 
  
- Necədi uşaq, doktor? - deyə narahatlıqla soruşdu. 
Doktor artıq nikbinlik maskasını üzündən çıxarmış, yenə bir saat əvvəlki 
Muradzadə olmuşdu. 
- Müalicə yaxşı gedir, ancaq vəziyyət hələ ciddiliyində qalır. 
Köməkçi dərmanları özünüz vaxtında içirin, o barədə mənə ehtiyac 
yoxdur. Əksinə, tez-tez gəlməyim qızda öz xəstəliyinin ağırlığı barədə 
fikri möhkəmləndirər. Bir də on gün sonra sistem qoşacam. Yeməyinə 
fikir verin... Bir də mütləq soyuqdəymədən gözləyin! Mənimlə də telefon 
əlaqəsi saxlasın Ələsgər. Bax belə... Hər şey mən deyən kimi olsa, 
sağaldacam uşağı. Buna inanıram! 
- Allah köməyiniz olsun, Əlisəttar qardaş, - Rüxsarə sanki yalvarırdı. - 
Bizim ümidimiz ancaq sizədir! Siz olmasanız heç kəs sağalda bilməyəcək 
onu. Özü də bilirsiniz, necə uşaqdı, necə ürəyi var onun? - Əlindəki dəftəri 
doktora göstərdi. - Baxın, bu dəftəri bu gün görmüşəm. Gizlicə gündəlik 
yazırmış. Başınızı ağrıtmaq istəmirəm, təkcə elə burasını oxuyun, xahiş 
edirəm! 
Muradzadə qadından dəftəri alıb göstərilən səhifəni oxumağa başladı. 
Aydan bu sətirləri dünən yazmışdı: 
«İki gündür ki, sevimli həkimimi görmürəm. Veneranın özünü 
öldürməyini bu gün eşitdim. Keçirtdiyim dəhşətli və kədərli hissləri 
qələmlə yazmaqda acizəm. Axı Veneranın başına hansı faciə gəlib, bu 
həyatdan niyə bu qədər bezib ki, özünə qəsd edib? Mən indi Əlisəttar 
əminin nə çəkdiyini təsəvvür belə edə bilmirəm. Kaş onun yanında olub, 
ona təskinlik verə biləydim... 
Mən özüm də ölümün lap astanasındayam. Anam elə bilir ki, bundan 
xəbərim yoxdur. Ancaq doktor deyir ki, mən ölməyəcəm. O məni 
sağaldacağına söz verib. Mən yaşamaq istəyirəm. Yaşamaq, həm də 
həkim olmaq istəyirəm. 
 
169 
  
Əgər ölməsəm, söz verirəm ki, doktor Muradzadə kimi həkim olacam. 
Xəstələrimlə onun kimi mehriban rəftar edəcəm. Xəstəm lap düşmən də 
olsa, çalışacam ki, onu mənfur xəstəliyin caynağından xilas edim. Əgər 
ölməsəm...» 
Doktorun gözləri yaşarmışdı. Dəftəri cəld Rüxsarə xanıma qaytardı: 
-Yaxşı! Yaxşı! Dəftəri yerinə qoyun, bilməsin! Sağ olun! 
Pilləkənlərlə aşağı düşüb, həyətə çıxdı. Başını aşağı dikib, fikirli halda 
addımlamağa başladı. Binaların arasından keçib maşınların sürətlə 
şütüdüyü geniş küçəyə çatdı. Yalnız bu zaman yadına düşdü ki, o buraya 
öz maşını ilə gəlmişdi. 
 
 
 
XXI Fəsil 
Onunla zarafat qorxuludur! 
Asəfin bağından çıxandan sonra Mahir Qanbay Qasımlını evə gətirdi və 
öz aləmində, ona təskinlik verərək çıxıb getdi. Nuranə də nahar üçün 
xörək hazırlayıb getmişdi. Qasımlı ac da olsa, əvvəlcə keçib divanda 
oturdu. Çoxsuallı məsələlər beynində bir-birinə qarışmışdı. 
Məlikxanlının, heç gözlənilmədən, belə bir addım atması fikirlərini alt- 
üst etmişdi. O, hələ ki, baş açmırdı, özünü məğlub hesab etməlidir, yoxsa 
yox?! Hər şey qurtardı, yoxsa hər şey hələ indi başlanır? 
Hər halda, düşünmək lazım idi və bir siqaret yandırıb, baş verənləri 
məntiqi ardıcıllıqla araşdırmağa çalışdı. 
Birinci olaraq, qarşıya belə bir sual qoydu: «Bu intihardırmı?» Əlbəttə, 
bunun intihar olmasına şübhə doğuran heç nə yox idi. Yeganə şübhə 
Qasımlının ürəyində idi ki, o da Məlikxanlının Qasımlının fəaliyyətinin 
 
 
170 
  
nəticəsini gözləməməsi idi. Bu da ki, böyük əsas ola bilməzdi. Hadisənin 
üç şahidi var idi: Ruslan, Asəf və onun arvadı. Səhv etmirdisə, Asəf 
arvadının adını Aybəniz dedi. Düzdür, Qasımlı Aybənizi görmədi. Ancaq 
hər halda qəbul etmək olar ki, o da 
şahidlərin sırasındadır. Bağda olarkən, evin qabağına atılmış dolu podnos 
və qadının qumun üzərində qaçarkən qalmış ayaq izləri xəfiyyənin 
nəzərindən yayınmamışdı. 
Daha ciddi rəyi isə ekspertiza verəcəkdi ki, Qasımlının fikrincə, həmin 
rəy də hadisənin intihar olduğunu təsdiq edəcəkdi. 
İkinci sual istər-istəməz belə olmalıydı ki, Məlikxanlı nə üçün intihar 
etdi? Buna cavab vermək, o qədər də, çətin deyildi. O, çox çıxılmaz bir 
vəziyyətə düşmüşdü və günahkar olsa da, olmasa da intihar etməsi 
ağlabatan idi... 
Ancaq kim bilməsə də, Qasımlı bilirdi ki, Məlikxanlı ölümünə bir neçə 
saat qalmışa qədər polkovnik Qasımlının fəaliyyətinə olan inamını 
itirməmişdi. Bunu söyləməyə Qasımlının əlində ciddi əsas var 
idi... 
Bəlkə Məlikxanlının özünü öldürməsinə tamamilə ayrı bir şey səbəb 
olmuşdu? Bu, Qasımlının adəti idi. Bir dolaşıq məsələni həll edəndə əsas 
və ağlabatan suallardan başqa, əhəmiyyətsiz və ağlabatmaz görünən 
suallara da cavab axtarmağa çalışırdı. 
Ancaq indi ya yorulmuşdu, ya da əvvəlcədən dolaşıq olan məsələ bir az 
da dolaşığa düşmüşdü. 
Müstəntiqə göndərdiyi stəkanda və kağız pulda onu 
maraqlandıran əl izləri tapılmadı. O, bundan pərt oldu və çox da 
təəccübləndi. Ancaq özünə inamı azalmadı. Qasımlı artıq Veneranın 
ölümünün hansı şəraitdə baş verdiyini bilirdi. Bunu bu saat sübut etməyə 
 
171 
  
əlində imkan olmasa da, bilirdi. Bilirdi ki, Venera həmin məktubu 
könüllü, özbaşına yazmayıb. Daha doğrusu, bilirdi ki, heç zorakılıqla da 
yazmayıb... Ancaq... 
Məsələ, doğrudan da, çox mürəkkəb idi. Məlikxanlı özünü öldürüb, 
oyundan kənara çıxmışdı və bununla əlaqədar Qasımlının da öz üzərinə 
götürdüyü öhdəlik əhəmiyyətini itirmişdi. Onun yerində kim olsaydı, 
Məlikxanlının ölümündən sonra birdəfəlik kənara çəkilər, bu iş üçün 
aldığı pulu da özünə halal hesab edərdi. 
Qasımlını isə pul heç düşündürmürdü. Qarşısına açılması çox çətin olan 
ciddi bir iş çıxmışdı və belə görünürdü ki, bu işdə onun güclü rəqibləri 
olacaqdı. Polkovnik Qasımlı isə belə işlərdən heç vaxt geri çəkilmirdi. 
Bütün fikirləri başından qovaraq ayağa qalxdı. Mətbəxə gedib səbirlə 
nahar etdi. Qəhvə dəmləyib iş otağına keçdi. İçində sanki, bir boşluq hiss 
edir, heç nə düşünmək istəmirdi. Şkafı açıb oradan kiçik əl radiosu ölçüdə 
bir cihaz götürdü. Onu stolun üstünə qoyub, yenə mətbəxə keçdi. Özü 
üçün bir fincan qəhvə süzüb otağa qayıtdı. 
Kreslosunda oturub, isti qəhvədən bir qurtum içdi. Yalnız bundan sonra 
cibindən üstündə qızıl işləmələrlə qartal rəsmi çəkilmiş bir alışqan 
çıxartdı. Bu alışqan son iki sutkada, ardıcıl olaraq, yeddi adamın əlinə 
keçmişdi ki, həmin sırada birinci və yeddinci adam Qanbay Qasımlı özü 
idi. 
O, alışqanı o üz-bu üzünə çevirib diqqətlə gözdən keçirtdi. Sonra əlinə 
götürdüyü iynəni onun arxasındakı kiçik deşiyə saldı. Alışqanın təqribən 
üçdəbir hissəsi ayrılıb stolun üstünə düşdü. Polkovnik həmin hissəni əlinə 
alıb şkafdan götürdüyü cihazın xüsusi yarığına daxil etdi. Cihazın bir neçə 
düyməsini basandan sonra kresloda yayxanıb qollarını sinəsində 
çarpazladı. Bir azdan sonra cihazdan səslər gəlməyə başladı: 
- Deməli belə... Yazıq Venera! 
 
172 
  
- Götür, qoy məndən yadigar olsun. 
- Yox! Yox! 
- Xahiş edirəm, götür! Mən siqaret çəkməyəcəm ki?! 
- Çox sağ ol, Gülşən!... 
Bunlar Elnur Qafarlı ilə Gülşən adlı tələbə qızın danışıqları idi. Qasımlı 
söhbətə axıradək, diqqətlə qulaq asdı. Ancaq məkan dəyişiləndə diqqətini 
daha da topladı. İndi söhbət Elnur ilə başqa bir 
adamın, Qasımlının Nemətlə birlikdə restoranda gördükləri Snayper 
Mürsəlin arasında gedirdi. 
- Səndən nə əcəb? 
- Şefə zəng vurmuşdum. Dedi ki, bura gəlim... 
- Dal həyətdədir! 
Sonra Qasımlının Nemətə göstərdiyi, özünün isə yaxşı tanıdığı qızıl 
sağanaqlı eynək taxmış həmin adamın səsi gəlirdi: 
- Gəldin? Danış görək, nə xəbər var? 
-Veneranın rəfiqəsi zəng vurub mənimlə görüşmək istədi. Görüşdük. 
Qızın özünü öldürməsini xəbər verdi. Ürəyimə gəlir ki, onu tapıb 
danışdırarlar, o da mənim adımı çəkər. Sonra başım ağrıyar. 
-Ağrıyıb eləməz! Ağrısa, apteklərdə baş dərmanı çoxdur. Bir də ki, işi 
Ramin aparır. O da... Ancaq hər halda, o qızı bir də tap, görüş. Tapşır ki, 
sənin adını çəkməsin. Bir şey fikirləş də! Yazıçı adamsan. Yox, əgər 
şübhəli bir şey varsa, özümüz məşğul olaq o qızla. 
- Hələlik, özüm görüşüb danışaram. 
- Ver görüm, o necə şeydir? 
- Buyur! 
 
173 
  
- Qiymətli şeydir... haradandı bu səndə? 
- Bir dostum bağışlamışdı...Rusiyadan gətirib... 
- Dosta peşkəş olunmalı şeydir. 
- Qurbandı sizə, götürün! 
- Sağ ol! 
- Bəs Ələsgər? O deməz ki? 
- Nəyi? 
- Zəhəri verməyini... Bir də o birini... 
- Niyə deməlidir? 
- Yəni ilişsə... - Elnurun səsi lap yavaş gəldi. 
- Başın xarabdır? Deyəsən, qorxudan birtəhər olmusan?! 
- Doğrusu, qorxuram... 
- Qorxmaq lazım deyil! Əgər başa düşsən, sənin özünü o boyda 
problemdən qurtarmışam. Sənə dedim ki, işi kim aparır... Sonrası da ki, 
biz burda balqabaq deyilik. Hər şey yaxşı olacaq. Ancaq ya sən, ya 
Ələsgər, ağzınızdan lazım olmayan bircə kəlmə qaçırsanız dilinizi 
boğazınızdan çıxartdıraram. Harada olmanızdan asılı olmayaraq! Aydın 
oldu? 
- Mən qələt eləyərəm, qədeş! 
- Pivə içirsən? 
- Yox, sağ olun! 
- Onda, get! Get, işinlə məşğul ol! 
Bunun ardınca həmin adamın Mürsəl ilə söhbəti gəlirdi. Mürsəl bir qədər 
restoranın və mağazanın işlərindən danışdı ki, bunlar Qasımlı üçün 
 
174 
  
maraqlı deyildi. Ancaq söhbət dəyişəndə yenə diqqətini toplamağa 
məcbur oldu. Həmin adam soruşurdu: 
- Polkovnikin məsələsi necə olacaq? 
Mürsəl ona cavab verdi: 
- Hər şey sizin dediyiniz kimi olacaq. Sizin qurduğunuz plan 
doğrudan da dahiyanədir. 
- Tələsmək lazımdır. Vaxt gedir! 
- Arxayın olun! Bu bizim əlimizdə çox asan bir şeydir. 
- Qətiyyən elə düşünmə və bu işi də zarafata salma! Yadında saxla ki, 
onunla zarafat qorxuludur! 
- Biz də axı, dünənin uşağı deyilik?! - Mürsəl dedi. 
- Bilirəm! Ancaq yenə xəbərdarlıq edirəm, plandan kənara çıxmayın! 
- Baş üstə! 
- Mən getdim! 
- Sizə yaxşı yol! 
Qasımlı bir anlıq fikrə getdi: «Bunlar hansı plandan danışırlar? Polkovnik 
deyəndə mənimi nəzərdə tutuıiar?» 
Çox fikirləşə bilmədi. Bu vaxt cihazdan elə bir tanış səs eşitdi ki, 
təmkinini saxlaya bilməyib, əlini stola vurdu. Qəhvə fincanı silkələndi və 
stola da bir neçə damcı töküldü. O, bir siqaret yandırıb söhbətin ardına 
qulaq asdı. Daha doğrusu, qulaq asmaq istədi. Ancaq alınmadı. Burada 
səsyazanın lenti qurtarmışdı! 
- Heyif! - deyərək ayağa qalxdı. Əllərini qoynuna qoyub, otaqda 
gəzişməyə başladı: 
 
 
 
175 
  
«Onların nə əlaqəsi ola bilər, axı? Bəlkə bu görüş təsadüfidir?.. Ola 
bilməz?» 
Özü haqqında eşitdikləri artıq yadından çıxmışdı. Yalnız sonuncu səsin 
sahibi barədə düşünürdü. Üç söz!.. Üçcə kəlmə söz dedi həmin adam və 
Qasımlı onun səsini tanımaya bilməzdi. Ancaq heyif ki, lent çox pis yerdə 
qurtarmışdı. 
Stəkana araq süzüb içdi. Sakitləşmək, fikirlərini toplamaq istəyirdi. Heç 
içkisiz də özünü ələ ala bilərdi və tezliklə ələ aldı. Sakitliklə düşünməyə 
başladı. 
Ona maqnitofonsuz da hər şey məlum idi. Təhqiqat ardıcıl və düzgün 
olaraq davam etdirilirdi. Qarşıda yeganə bir ciddi sual var idi ki, o da 
«Məlikxanlının ifşa edilib vəzifədən uzaqlaşdırılması kimə lazımdır» 
sualı idi. İndi Məlikxanlı artıq təkcə vəzifədən yox, həyatdan 
da gedib... Vəzifədən çıxarılmağına, yaxud çirkin böhtana dözməyib, 
intihar edib. İndi yenə də sualı elə qoymaq lazımdır, yoxsa?.. 
Qasımlı başa düşürdü ki, bir çox şeydən xəbərdar olsa da, məsələnin əsas 
özəyi hələ qaranlıq içindədir. Nə isə, incə bir məqam var ki, o məqama 
toxuna bilsə həmin qaranlıq işıqlana bilər və hər şey məlum olar. Ancaq 
o məqam nədən ibarət idi? 
Neyləsin? Yenə də düşünsün ki, Məlikxanlının işdən çıxması kimə lazım 
idi? Ya həbs olunması kimə sərf edirdi? Artıq bununla əlaqədar müəyyən 
dairələrə gizlicə «əl gəzdirilmişdi». Yox! Qanbay Qasımlı duyurdu ki, bu 
suala cavab axtarmaq təhqiqatı azdıra bilər, necə ki, azdırır. Ona elə 
gəlirdi ki, bu sual köhnəlib və onu atmaq lazımdır. Məlikxanlı özünü 
öldürmüşdü... Bununla da məsələnin həlli qəribə bir düyünə düşmüşdü. 
Ya bu düyün hər şeyin açarı olmalı idi, ya da heç nə!.. 
Snayper   Mürsəllə   «şef»in   son   danışığından   belə   çıxırdı   ki, onlar 
«polkovnik»  üçün,  yəni  çox  güman  ki,  Qanbay  Qasımlı  üçün  nəsə 
 
176 
  
hazırlayıblar. Bu onu göstərirdi ki, onlar Qasımlının düz yola düşəcəyini 
indidən duyublar. Deməli, polkovnik düz yolun başlanğıcında idi!.. 
Qasımlı özünü, səhvən, qaranlıqlar səltənətinə doğru getdiyi bir 
vaxtda, səhvini başa düşüb, işığa gedən yola burulan, lakin bu zaman daha 
qatı bir zülmətə düşən adam kimi hiss edirdi. Bu zülməti adlayıb keçmək 
lazım idi. Bu zülmətdən sonra işıq gələcəkdi. Ancaq Qasımlı o işığı 
görmürdü. Zülmət qaranlığın düz içində idi. Qaranlıq isə elə qaranlıqdır. 
Nə olduğu bilinmir... 
Bəs o səs? Bu səs onun idi, buna heç bir şübhə ola bilməzdi. Düzdür, cəmi 
üç söz deyildi, səs də bir az uzaqdan gəldi. Ancaq... 
Qapının zəngi çalındı. Ev sahibi gözlükdən baxıb, qapını açdı. Gələn 
Nemət idi. Görüşüb otağa keçdilər. 
Nemət: 
- Şahmat oynamağa gəlmişəm, - dedi. 
- Lap yaxşı! 
Qasımlı şahmat taxtasını gətirib öz kreslosunda əyləşdi. Nemət stulunu 
yaxına çəkib, arxası qapıya, ev sahibi ilə üzbəüz oturdu. Fiqurları düzüb, 
oynamağa başladılar. 
Polkovniki şahmatda udmaq çətin məsələ idi. Şəxsən Nemətə bu səadət 
nəsib olmamışdı. Bu baxımdan, Nemətlə oynamaq Qasımlıya heç ləzzət 
də verməzdi. Buna görə də, həmişəki kimi, oyunun əv¬vəlindən 
polkovnikin bir fiqurunu götürüb kənara qoydular. Nemət ilk gedişi 
gedib: 
- Məlikxanlının işi nə yerdədi? - deyə soruşdu. 
- Məlikxanlı indi morqdadır. - Qasımlı sakitcə cavab verdi və cavab 
gedişi etdi. 
 
177 
  
- Harada?! - müsahibi qulaqlarına inanmadı. 
- Meyitxanada. 
- Ola bilməz! - Nemət oyunu saxladı. 
- Təəssüf ki, oldu !.. - Qasımlı başını yırğaladı. 
- Neçəyəni?.. 
- İntihar etdi! 
- Deməli, hər şey təsdiq olundu? 
- Dünən ekspertiza qızın uşaqlıq yolunda onun spermalarını aşkar 
etdi. Beləliklə, sübut olundu ki, o, qızla əlaqədə olub. 
- Siz ekspertə inanırsız? Bilərəkdən, kimlərinsə göstərişi ilə belə rəy 
verməz ki? 
- Mən də şübhələndim. Ona görə də, bəzi adamlardan xahiş etdim, 
maraqlandılar. Ekspertiza bürosunda mənim inanılmış adamım var. 
Öyrəndim ki, ekspert komissiyası düzgün rəy verib. - Qasımlı bunu deyib 
piyadanın birini irəli itələdi. Onun fikrinin əsas hissəsi cihazdan eşitdiyi 
son səslərdə olduğu üçün, lazımınca oynaya bilmirdi. 
- Bəs siz indi nə düşünürsünüz? - Nemət oyundan ayrılıb qonşusunun 
üzünə baxdı. - Deməli, məktub düzgün yazılıbmış? 
- Bilirsən, Nemət! - Qasımlı kresloya söykəndi. - Özümü tərifləməyi 
qətiyyən sevməsəm də deməliyəm ki, mən yuxarı dairələrdə yaxşı tanınan 
xəfiyyəyəm. İstər Azərbaycanda, istərsə də dəvət olunduğum xarici 
ölkələrdə öhdəmə götürdüyüm elə bir cinayət işi olmayıb ki, onun sirrini 
aça bilməyim. Mənim gözümdən heç nə yayına bilməz! Bunu Məlikxanlı 
da yaxşı bilirdi. Mən onun nüfuzlu bir dostunun xarici ölkə ilə əlaqəsi olan 
çox dolaşıq bir işini həll etmişdim. Belə olan halda, özün cavab ver, 
 
 
 
178 
  
Məlikxanlı məni bu işə niyə cəlb etdi? Məgər o bilmirdi ki, məni aldada 
bilməz?! 
- Bəli, o bilməliydi ki, - Nemət dilləndi, - Sizinlə zarafat etmək... 
- Qorxuludur,  hə? -  Qasımlının yadına səsgücləndirən cihazdan 
eşitdiyi cümlə düşdü və gülümsədi. 
- Bəli. - Nemət təsdiq etdi. 
- Bir də, o məni niyə aldatmalıydı axı? Bu işin ki, mənə heç bir dəxli 
yoxdur?! Mən rəsmi adam deyiləm axı?! 
- Doğru deyirsiniz... - Nemət fikirli halda onun sözlərini təsdiq etdi. - 
Ona görə də, mənə elə gəlir ki, şahidi olduğum işlərinizin içində bu ən 
qəribəsidir. 
- Ola bilər... - ev sahibi əlini şahmat taxlasına uzatdı. 
XXII Fəsil 
Çirkin plan 
Həmin vaxt, Nuranə Qasımlının mənzilinə getmək üçün hazırlaşırdı. 
Axşam yeməyini hazırlamağa. 
Yaxalanıb vanna otağından çıxdı. Güzgüyə baxıb saçını daradı. 
Köynəyinin yaxasını qaydaya saldı. Şux sinəsi köynəyi qabartmış, ona 
görə də, iki düymənin arası aralı qalmışdı. Həmişə, xüsusilə də yeriyəndə 
sinəsini qabağa vermək uşaqlıqdan adəti idi. Bu, onu çox yaxşı göstərirdi. 
Sifətini güzgüyə bir az da yaxınlaşdırıb əlini dodaqlarına sürtdü. 
Dodaqları ürəyinin hərarətindən qırmızıya boyanmışdı. Rəngli dodaq 
boyasına ehtiyac görmədi. Belə yaxşıdır. Sadə, təmiz. Yüngülcə 
pudralanıb, ətirləndi. 
Birinci dəfə geydiyi, təzə ipək alt paltarı onu qıcıqlandırırdı. Bədənində 
qəribə, xoş bir duyğu baş qaldırırdı. Ağlına gətirdiyi hisslərdən utandı. 
 
179 
  
Çevrilib uşaqlara baxdı. Başları qarışıq idi. Onun intim duyğularından 
xəbərsiz, öz aləmlərində idilər. 
Tural oyuncaq daşlardan evcik qurur, evcik tam hazır olan kimi Nuray 
onu vurub uçururdu. Sonra isə gülməkdən uğunub gedir, bununla da 
Turala acıq verirdi. 
Nuranə dayanıb onlara tamaşa etdi. Necə də qayğısızdılar. Kaş ki, bunları 
böyüdüb, bir yana çıxara biləydi. Bunun üçün, hələlik ki, maddi problemi 
yox idi. Qasımlı kifayət qədər əməkhaqqı verirdi. 
«Allah onun köməyi olsun! - deyə fikirləşdi. - Allah ömrünü uzun eləsin! 
Ancaq yazığın nə ailəsi, nə uşağı var...» Qasımlının ailəsinin başına gələn 
faciəni Fədayədən eşitmişdi. Yadına düşəndə yenə hiddətləndi. «Əli 
quruyaydı, kaş o qatilin!» 
Qanbay müəllim Nuranənin nəzərində getdikcə doğmalaşırdı. Onu bir gün 
görməyəndə, gənc qadın özü də başa düşürdü darıxdığını. Öyrəşmişdi 
ona. Onun ilk baxışdan sərt və qaşqabaqlı görünən sifətinə baxanda, elə 
bil, rahatlıq tapırdı. Belə adama həmişə, hər bir işdə etibar etmək olardı. 
Onun son dərəcə iti və təmiz baxışları xəyanət deyilən şeydən uzaq idi. 
Nuranə gecikdiyini başa düşüb qapıya getdi: 
- Tural, bacından muğayat ol! 
-Yaxşı, ana... - Tural yavaşca dedi. 
- Ana, tez gəl! - Nuray dalınca qışqırdı. 
-Yaxşı! Gəlin, qapını bağlayın! 
Həyətə düşüb, dayanacağa tərəf buruldu. Dayanacağa yetişmək üçün 
hündür şam ağaclarının əhatəsində olan dar asfalt yolla bir 
 
 
 
 
 
 
180 
  
qədər getməli idi. Dar yolda «Qaz - 31» markalı bir maşın, arxası ona tərəf 
dayanmışdı. Maşının sağ tərəfindən keçəndə arxa qapı açıldı və Əlikram 
düz qarşısında peyda oldu. 
- Salam, Nuranə! - bayquş gözlərinə oxşayan balaca gözlərində 
xoşagəlməz məna var idi. 
- Nədir? Nə istəyirsən? - Nuranə bir anlıq dayandı. Ancaq bu 
adamdan qətiyyən yaxşı söhbət gözləmirdi. 
- Keç otur maşında, səninlə söhbətim var! - O, arxa qapını əli ilə açıq 
saxlamışdı. 
- Mən tələsirəm! Səninlə söhbət etməyə vaxtım yoxdur! 
- Beş dəqiqə! - Əlikram sağ əlinin beş barmağını göstərdi. - Beşcə 
dəqiqə söhbətim var səninlə. 
İndi bəlkə də çox içməmişdi. Lakin neçə illərin sərxoşluğunun təsirindən 
başı əsirdi. Pal-paltarı yenə əzik-üzük, səliqəsiz idi. Ancaq üzünü 
qırxmışdı. Nuranənin sifətinə elə diqqətlə baxırdı ki, qadın bu baxışlardan 
ehtiyatlandı və oradan uzaqlaşmaq istədi: 
- Dedim ki, tələsirəm! 
Əlikram cəld burulub onun sağına keçdi. İndi Nuranənin qarşısını açılmış 
qapı, sağ tərəfini isə Əlikram kəsmişdi. O bu dəfə bir barmağını qaldırıb 
Nuranənin qarşısında tutdu: 
- Bircə dəqiqə vaxtını alacam! 
- Əlikram, çəkil yolumdan! 
Nuranə ətrafa boylandı. Nə qabaqdan gələn var idi, nə də arxadan. 
Maşında, hələ deyəsən, başqa adam da var idi. Birdən-birə üşürgələndi. 
Burulub üçtərəfli mühasirədən çıxmaq istədi. 
 
 
 
181 
  
Birdən açıq qapıdan sol böyrünə bir tapança dirəndi. Sükanın arxasında 
oturmuş hündürboy, əyriburun, kobud bir kişi, özü kimi kobud səsilə 
dilləndi: 
- Otur maşına! Səsini çıxarsan meyitini sərərəm yerə! 
Özünə gəlməmiş, Əlikram onu bərk itələdi və bir də ayıldı ki, 
maşının içindədir. Keçmiş əri cəld sağ tərəfində oturub qapını çırpdı. 
Maşın o saat yerindən götürüldü. Əlikram Nuranənin çantasını alıb 
qabaqdakı oturacağın üstünə atdı. 
Sükanın arxasındakı kişi snayper Mürsəl idi. Diqqətinin bir hissəsi yolda 
olsa da, daha çox, güzgüdə Nuranənin əksinə tamaşa edirdi. Maşın isə 
şəhərin küçələri ilə sürətlə irəliləyirdi. 
- Məni hara aparırsan? - Nuranə keçmiş ərindən soruşdu. 
- Bilərsən! - Əlikramın yekə hülqumu uzun boğazı boyunca qalxıb 
endi. Balaca gözləri işıldadı. 
Onun şalvarının sol cibində tapança var idi. Tapançanın dəstəyi 
sürüşüb çölə çıxmışdı. Nuranə heç nə anlaya bilmirdi. Axı ondan nə 
istəyirlər? 
- Deyirəm, məni haraya aparırsınız? - deyə daha ucadan soruşdu. Elə 
bil qızlıq vaxtındakı cəsarəti yenə özünə qayıtmışdı. 
- Sənə dedilər ki, bilərsən! - bu dəfə Mürsəl cavab verdi. 
- Saxlayın maşını! 
- Bağışla, gözəl xanım, biz sənə tabe deyilik! - Mürsəl güzgüdən ona 
baxıb güldü. Əyri dişləri onsuz da eybəcər olan sifətini bir az da 
eybəcərləşdirdi. 
 
 
 
 
182 
  
Maşın şəhərdən çıxmaq üzrə idi. İşıqforlarda da qırmızı işığa rast 
gəlmirdilər ki, yazıq qadın düşüb qaçaydı. Ancaq iki dəfə də qırmızı işığa 
məhəl qoymamışdı Mürsəl. Bu tərəfdən də Əlikram Nuranənin qolundan 
tutmuşdu. Nuranə bu təmasdan açıq-aydın çimçişirdi. Axır ki, hirslə 
qolunu dartıb onun əlindən çıxartdı. 
- Əlini çək, alçaq! - dedi. 
Əlikram əlini çəkdi. Nuranənin gözü onun cibindəki tapançada qalmışdı. 
İndi tapançanın yarısı çöldə idi. «Görəsən, bunu cəld götürə bilərəmmi? - 
deyə düşündü. - Bu alçaqlardan nə desən, gözləmək olar. Allah bilir, məni 
hara aparırlar! Başıma hər oyun açacaqlar. Yox! Götürəcəm! 
Həyəcanlanmağa başladı. Gözaltı maşındakıları süzdü. Əlikram daha ona 
baxmırdı. Sürücünün də güzgüdəki murdar baxışları çəkilib getdi. Nuranə 
cəsarətini toplayıb əlini tapançaya atdı və onu asanlıqla əlinə keçirtdi. Bir 
az sola çəkilib həyəcandan və qorxudan doğan çılğınlıqla ucadan əmr etdi: 
- Saxlayın maşını, yoxsa vuracam! 
Mürsəl arxaya baxmadan qəhqəhə çəkib gülməyə başladı: 
- Sənin nə hikkəli arvadın var imiş ə? Bununla necə dolanmısan, ay 
bədbəxt?! Canavar imiş bu, canavar! 
- Dedim, saxlayın! Vallah, vuracam! 
Nuranə hirsindən, hikkəsindən əsim-əsim əsirdi. Nə vaxtsa adam 
öldürməyi, cinayət törətməyi ağlına belə gətirməyən gənc qadın əlindəki 
tapançanı bərk-bərk sıxıb qarşısındakı adamlara baxırdı. O qorxurdu. Çox 
möhkəm qorxurdu. Bəlkə elə buna görə də, özünü müdafiə etməyə 
məcbur idi. Namusunu, şərəfini əldən vermək istəmirdi. O, ustalıqla 
qurulmuş çirkin plandan xəbərdar deyildi və düşünürdü ki, onu harasa 
aparıb bir qadın kimi, bədənindən istifadə edəndən sonra buraxacaqlar. 
Elə bu özü onu dəhşətə gətirirdi və düşünürdü ki, bununla gözlə görünən 
 
 
183 
  
bir şey itirməsə də, əslində hər şeyini itirəcəkdi. O, daha əvvəlki Nuranə 
olmayacaqdı və deməli, 
Nuranənin özünü itirəcəkdi. Turalın, Nurayın üzlərinə ömrü boyu baxa 
bilməyəcəkdi, deməli, onları da itirəcəkdi. Hər gün iki dəfə getdiyi 
mənzilə ayaq basmağa üzü olmayacaqdı, deməli, bacılarından, qohum- 
qardaşından, nə bilim, bütün nəslindən çox istədiyi o gözəl insanı 
itirəcəkdi... Daha nə qalırdı ki, bu dünyada? Heç nə! Daha yaşamağın nə 
mənası olurdu? Heç bir mənası! Odur ki, özünü də olsa, vuracaqdı! 
- Özümü vuracam! Saxlayın maşını! 
- Onun gülləsi yoxdur, əzizim! Qoy onu yerinə! - Mürsəl bir də 
qəhqəhə çəkdi. 
Nuranə tapançanı maşının döşəməsinə çevirib tətiyi çəkdi. Onda 
doğrudan da güllə yox idi. Yalnız çaqqıltı eşidildi. 
- Al onu əlindən! - Mürsəl Əlikrama əmr verdi. 
Əlikram əlini tapançaya uzatdı. 
- Dəsmalla! Sarsaq oğlu sarsaq! 
Əlikram cibindən dəsmal çıxarıb onunla tapançanı tutdu və asanlıqla 
Nuranənin boşalmış əlindən aldı. 
Nuranə heç nə anlamadı. Ondan nə istəyirlər axı? Əlikram tapançanı niyə 
dəsmala bükdü? Yox, burada nəsə başqa məqsəd var... Nuranənin ürəyi 
az qalırdı ki, sinəsindən çıxsın. Artıq maşından xilas olmağa ümidi 
qalmamışdı. Bilirdi ki, bu mümkün deyil. 
Maşın şəhərdən çıxmışdı. Bakı kəndlərinə tərəf şütüyürdü. Lap qabaqda, 
yolun qırağında iki nəfər yol polisi əməkdaşının dayandığını görən 
qadının ürəyində zəifdə olsa, ümid qığılcımları közərdi. «Kaş 
saxlayaydılar! - deyə düşündü. - Saxlasalar, qışqırıb çıxacam maşından». 
 
 
184 
  
Ancaq közərmiş ümid qığılcımları elə həmin anda da sönüb getdi. Yol 
polisi işçiləri əllərini qaldırıb Mürsələ salam verdilər və maşın sürətini 
azaltmadan onları arxada qoydu. 
Əlikram Nuranənin qısa yubkadan çıxan gözəl ayaqlarına baxıb 
udqunurdu. Axır ki, ürəyinə gələni deməkdən özünü saxlaya bilmədi: 
- O evə gedib-gələndən sonra özünə yaman baxırsan ha!.. Əməlli- 
başlı ətə-cana gəlmisən.... 
Nuranə ona nifrətlə baxdısa da, bir söz demədi. Əvəzində, Mürsəl geri 
qanrılıb Əlikrama söz atdı: 
- Deyəsən, ağzının suyu axır ha?! Ancaq yadında saxla ki, sən onu 
boşamısan, daha ona naməhrəm sayılırsan. İndi o mənimdir! 
- Sən öləsən! - Nuranə Əlikramın pərt olsa da, dillənmədiyini görüb, 
Mürsəlin cavabını özü verdi. - Sən hardan oldun məhrəm? 
- Mənim maşınıma minənlər hamısı mənə məhrəm olur! 
Nuranə bu həyasız kişi ilə höcətləşməyi özünə rəva bilməyib susdu. Onun 
ürəyi quş kimi çırpınmağa başlamışdı. Ona elə gəldi ki, ürəyinin səsini 
aydınca eşidir. Bu adamların məqsədinin nə olduğunu fikirləşirdisə də, bir 
yana çıxa bilmirdi. 
Axır ki, üzücü yol qurtardı və maşın gəlib hündür hasarlı bir bağın 
darvazası önündə dayandı. Mürsəl uzun siqnal verdi. Yəqin ki, bağın 
gözətçisi olan, üz-gözünü tük basmış kişi darvazanı açdı və maşın içəri 
girdi. Həyətdə ikimərtəbəli bir ev var idi. Çox geniş olan həyət hər 
tərəfdən hündür daş hasarla örtülmüşdü. 
Maşından düşdülər. Əlikram maşından bir dolu zənbil götürüb evə apardı 
və tez də qayıtdı. Nuranə maşının yanında dayanıb ürkək nəzərlərlə 
ətrafına boylandı. Deyəsən, başa düşürdü ki, buradan qaçmaq mümkün 
olmayacaq. 
 
185 
  
Mürsəl Nuranənin çantasından bir açar götürüb Əlikrama verdi. Onun bu 
hərəkətini Nuranə görmədi. 
- Hə!.. Sənə yaxşı yol! - Mürsəl göstəriş verdi. - Axşama kimi gözləyirəm. 
Əlcək maşındadır. Onsuz silaha əl vurma. Güllələri elə burada doldur! 
Əlikram maşından əlcəyi götürərək əlinə geydi. Sonra güllə darağını 
tapançaya keçirdi. Silahı yenidən cibinə qoyub, əlcəyi soyundu və onu 
maşına tullayaraq Mürsələ yaxınlaşdı. Mürsəlin Nuranəyə necə iştahayla 
baxması gözündən yayınmadı. Nuranə gözündə sanki bir az da gözəlləşdi. 
Ondan ayrılmağına peşmançılıq keçirtdi. Bir də ki, onun nə günahı var, 
Nuranə özü boşanmışdı. Lənət şeytana! Daha gecdir! Mürsəllə pisləşmək 
olmaz. Adamın boğazını toyuq boğazı kimi üzər! Həm də ki, onun 
çörəyini də Mürsəl verirdi axı?! 
- Nədir, niyə getmirsən? - «Snayper» rişxəndlə soruşdu. - Yoxsa 
keçmiş arvadını qısqanırsan? 
- O nə sözdü, qədeş? Sən mənim böyük qardaşımsan! - Əlikram 
yaltaqcasına qımışdı. - Uzağı, saat 10-da burdayam. 
- Yox, sən belə et! - Nuranəni şorgözlüklə süzən Mürsəl dilləndi. - 
İşini qurtaran kimi mənə zəng vur. Bura isə gəlmə. Sabah saat 9-da 
gözləyəcəm səni! 
Əlikram: 
- Baş üstə! - deyib maşına yaxınlaşdı. 
Nuranə irəli atılıb onun qabağını kəsdi: 
- Məni burada qoyub getmə, Əlikram! 
Əlikram bir az aralanmış Mürsəlin ardınca baxıb dedi: 
- Çəkil, görüm... 
- Mən sənin uşaqlarının anasıyam axı, çıxart məni burdan! 
 
186 
  
- İndi nə yaxşı, mənim uşaqlarım oldu, heç istəyəndə vermirdin 
saxlamağa? 
Nuranə ətrafa boylandı. Mürsəl evə girmişdi. Gözətçi isə darvazanı açıb 
maşının çıxmağını gözləyirdi. Çarəsiz qadın əlinə düşən son imkandan 
istifadə etmək istədi: 
- Yalvarıram sənə, Əlikram, apar məni burdan, uşaqların hansını 
istəsən verəcəm sənə! 
Əlikram əvvəlcə oğrun-oğrun, evə, sonra isə qabağında dayanıb ona 
yalvaran gözəl qadına baxdı. O gözəl qadına ki, axtilə arvadı olmuşdu... 
Çıxıb qaçmağa imkan var idi. Buradakı yeganə maşının açarları 
Əlikramın əlində idi. Hələ üstəlik də, cibində dolu tapança! Ancaq sonra 
Mürsəl onu tapıb başına elə oyun açardı ki... 
Nuranə hiss etdi ki, Əlikramı yola gətirmək mümkündür. Axı necə 
olmasa, bu adam on ilə yaxın onun əri olmuşdur?! Bir yastığa baş qoyub, 
bir süfrədən çörək yemişdilər... Uşaqları var idi... Əlini uzadıb onun 
qolundan yapışdı. 
- Sənə qurban olum, Əlikram, ömrümün axırına qədər qulluqçun 
olaram. Qaçaq burdan! 
Əlikram bir də evə baxdı və Nuranəni itələdi: 
- Rədd ol görüm, məni zibilə salma! 
Nuranə bu dəfə onun yaxasından yapışdı: 
- Məni yad kişiyə təhvil verib hara gedirsən? 
Əlikram: 
- Qanbaydan pisdir? - dedi və həmin anda da Nuranə onun sifətinə bir 
şillə çəkdi: 
- Cındır! 
 
187 
  
Bu Nuranənin, həyatı boyu, Əlikrama vurduğu ikinci şillə idi. Bu söz ona 
həyatı boyu dediyi ikinci pis söz idi. Tanış olduqları gün, on il bundan 
əvvəl bulvarda və indi! Evli olduqları müddətdə bir dəfə də onun üzünə 
qayıdıb ağır söz deməmişdi. Ərinin kişiliyini, şəstini gözləmişdi həmişə. 
Əri onu söysə də, döysə də, təhqir etsə də! «Ərimdir!» deyib dözmüşdü. 
Əlikram əli ilə üzünü tutub bir qədər beləcə qaldı. Sonra maşına oturub 
hirslə qapını çırpdı. Onu işə salıb sürətlə həyətdən çıxdı. 
Nuranə maşının dalınca həyətdən çıxmaq istəyəndə, gözətçi darvazanı 
bağladı və əli ilə evi göstərdi: 
- Get evə! 
Vəziyyətini bütün çılpaqlığı ilə indi başa düşən Nuranə dizi üstə yerə 
çöküb ağlamağa başladı... 
XXIII Fəsil 
«Sən öləcəksən, polkovnik!» 
Əlikram on il əwəl Nuranə ilə evlənəndən sonra, Bakıda dolanmaq üçün 
iş tapmayıb öz rayonlarından olan gənclərə qoşuldu və ticarətlə məşğul 
olmaq üçün Rusiyaya getdi. Bir ilə yaxın mehriban yoldaşlıq etdilər. 
Ancaq Əlikram, imkan düşdükcə, haqq-hesabda yoldaşlarını aldadırdı və 
qəribəsi də bu idi ki, bu əməlini günah hesab etmirdi. Onda, artıq belə bir 
səhv əqidə formalaşırdı ki, yaşadığı bu dünya alıb-aldatdı dünyasıdır və 
kim aldatmağı bacarmasa, onun özünü aldadacaqlar. Onun arzuları var idi 
ki, bu arzuları həyata keçirmək üçün çalışırdı. Bakıda ev almaq, yaxşı iş 
tapmaq, varlanmaq istəyirdi. Varlı adamlara paxıllıq edirdi və ona elə 
gəlirdi ki, bütün varlı adamlar öz var-dovlətlərini kimlərisə aldatmaqla, 
fırıldaqla qazanıblar. Beləliklə, Əlikram Moskvada alver edir, aldatmağın 
daha incə üsulları barədə təsəvvürünü genişləndirirdi. 
 
 
 
 
188 
  
Lakin yoldaşları ona biliyini bu sahədə axıra qədər təkmilləşdirməyə 
imkan vermədilər. Tez duyuq düşdülər və üzünə tüpürüb, öz aralarından 
qovdular. 
Əlbəttə, bütün bunlardan Nuranənin xəbəri yox idi. Hamilə qadın 
ərinin arabir göndərdiyi pulla birtəhər dolanıb, onun yolunu gözləyirdi. 
Onun da arzuları var idi və bu arzuları hamısı Əlikramla bağlı, yerinə 
yetirilməsi isə Əlikramdan asılı idi. 
Əlikram yoldaşları tərəfindən biabırçılıqla qovulduqdan sonra bir az 
sınmışdı. Necə deyərlər, başı daşa dəymişdi. Ancaq bu hadisənin ona 
müsbət bir təsiri də olmamışdı. Özü, az da olsa, öz gözündən düşmüş, 
qərara gəlmişdi ki, tüpürcəklə ona bir şey olmamışdısa, başqa şeylə də heç 
nə olmayacaq. Düşünürdü ki, çalışıb çoxlu pul qazanmalı və üzünə 
tüpürmüş həmin yoldaşlarından üstün olmalıdır. 
Həmin vaxtlar başqa bir tanışına rast gəldi və onun vasitəsilə gedib Sibirə 
çıxdı. Novosibirskdən altı-yeddi saatlıq məsafədə olan kiçik şəhərdə 
Elman adlı gənc bir azərbaycanlı ilə tanış oldu. Elman böyük bir firmanın 
sahibi və şəhərdə yaşayan azəri türklərinin başçısı idi. O, Azərbaycandan 
gəlmiş başqaları kimi Əlikramı da hörmətlə qarşıladı. 
Ona əvvəlcə xırda-xuruş işlər tapşırdı. Ancaq tezliklə zirəkliyini görüb və 
ilanı yuvasından çıxara bilən şirin dilinə aldanıb daha böyük işlər etibar 
etməyə başladı. Bir neçə mağazaya nəzarəti ona həvalə etdi. Onun bu 
hərəkəti öz yanında işləyən hüquqşünas qardaşı Telmana xoş gəlmədi. 
Əlikram barədə ilk mənfi rəyi də o söylədi: 
- Buna çox da etibar eləmə! Şəxsiyyətsiz adama oxşayır. 
Elman qardaşı ilə razılaşmadı: 
- Dilli-dilavərdir. Zirəkdir. Bizə belə adamlar lazımdır. 
Telman daha dinmədi və bu söhbətlər də elə oradaca qaldı. 
189 
  
Qardaşlar arasında böyük-kiçiklik pərdəsi var idi. Elmanın hər bir sözü 
Telman üçün də, ondan kiçik qardaşı, xasiyyətcə çox dəlisov olan Nazim 
üçün də qanun idi. 
Elman Əlikramın bütün arzularını yerinə yetirirdi. Hətta onun evsiz 
olduğunu bilib, Bakıya - ailəsini görməyə gedəndə ev almağa pul da verdi. 
- Get, hələlik, özünə ev al, pulu sonra yavaş-yavaş qaytararsan! 
- dedi. 
Yaşadıqları şəhərdə isə onun üçün yaxşı ev tutdu, maşın və sürücü verdi. 
Bir sözlə, onu özünə «Sağ əl» elədi. Bir məclisini onsuz ötürmürdü. 
Əlikram isə «İnsanlara etibar yoxdur!» deyərək, Elmandan yeyir, 
Elmandan dolanır, qazandıqlarını və hətta qazanmadıqlarını gizlicə 
yığırdı. O, Elmanın həyatına, dolanışığına, hörmətinə yana-yana göz 
qoyur və nə vaxtsa, Bakıda özünə belə bir güzəran qazanacağını 
düşünürdü. 
Elmanın həddindən artıq sakitliyi, təmkinliliyi, hətta Əlikramın nəzərində 
«sadəlövhlüyü» onu arxayınlaşdırmışdı və o, bacardığı qədər çapıb 
talayırdı. Telmanla Nazim ondan şübhələnir, bu barədə böyük 
qardaşlarını xəbərdar edirdilərsə də, Elman susurdu. O, Əlikrama özü 
qədər inanırdı və bu barədə artıq heç nə eşitmək istəmirdi. 
Beləliklə, Əlikram beş ildən çox Elmanın yanında işlədi. Bütün bu 
müddət ərzində, ürəyində gizlətdiyi xain arzuları yerinə yetirməyə məqam 
gözləyirdi və nəhayət, belə bir məqam gəlib çatdı. Elman zəng vurub onu 
kabinetinə çağırdı və: 
- Barnaula gedə bilərsən? - deyə soruşdu. 
- Niyə getmirəm? - Əlikram həmişəki işgüzar görkəmi ilə cavab 
verdi. 
 
 
 
190 
  
Elman ayağa qalxıb seyfdən bir bağlama Amerika dolları götürdü və onun 
qarşısına qoydu: 
- Otuz mindir... Bunu Barnaulda Viktor adlı bir nəfərə verəcəksən. Bu 
da onun ünvanı, telefonu. Bizə maşın gətirməlidir. 
- Mənim gözüm üstə! - Əlikram yaxınlaşıb pulu götürdü. 
- Dayan! - Elman onu saxladı. - Səni Pavel aparacaq, öz maşını ilə. 
Get evə, bir saatdan sonra gəlib səni götürəcək. 
Əlikram evə gəldi. Təzadlı fikirlər beynini doldurmuşdu. Gələcəyi barədə 
düşünürdü. Yaşadığı evdə Elmandan xırda-xırda oğurladığı iyirmi altı 
min dollar pulu var idi. O bu pulu beş ilə yığmışdı. İndi isə əlində tutduğu 
bağlama onu hey qıcıqlandırır, düşünürdü ki, bu qədər pulu qazanmaq 
üçün yenə beş il vaxt lazımdır. Kim bilir, onu da qazana biləcəkdimi? Bu 
tərəfdən də Telmanla Nazim ondan həmişə şübhələnir, ona düşmən kimi 
baxırdılar. Bəlkə də bir azdan əlində bir fakt tutub onu ifşa edəcəkdilər. 
Hələ, Bakıdakı evin də pulunu gec-tez verməlidir. 
Bəlkə nə qədər gec deyil, qaçıb Bakıya getsin? Elman onu Bakı boyda 
şəhərdə necə tapa bilərdi ki?.. Əlikram Azərbaycanın tamamilə uzaq bir 
rayonundan idi və indiyə qədər Elman onun yeri-yurdu, əsli- kökü ilə 
maraqlanmamışdı. Deməli, onu Azərbaycanda tapmaq çətin məsələ idi... 
Fikirləşməyə vaxt az idi. Bir azdan Elmanın inanılmış sürücülərindən biri 
olan Pavel gələcəkdi. Amma nə yaxşı ki, bu gün cümə axşamı idi. Həftədə 
bir dəfə uçan Novosibirsk-Bakı təyyarəsi bu gün, gecə vaxtı uçurdu. 
Gecəyə isə hələ bir xeyli vaxt vardı. Hələ gündüz saat on bir idi. Bilet də 
tapmaq olardı. İlin bu vaxtlarında Bakıya uçan az olurdu. 
«Cəhənnəmə ki!» deyib yığışmağa başladı. Vacib xırım-xırda şeylərini və 
pulunu götürüb, hamısını iri bir çantaya yığdı. Qapını bağlamağı da 
unudub, mənzildən çıxdı. Küçədə bir taksi saxlayıb, birbaş Novosibirskə 
 
 
191 
  
danışdı və təyyarəyə gecikdiyini bildirib, sürücüdən sürətlə sürməyi xahiş 
etdi. 
Bir azdan Pavel Elmanın yanına gəldi. Nazim də bu vaxt kabinetdə idi. 
Pavel bildirdi ki, Əlikram evdə yoxdur, qapını da açıq qoyub, harasa 
gedib. 
Nazim cəld çıxıb özünü oraya çatdırdı və mənzili axtaranda anladı ki, 
Əlikram vacib şeylərini götürübsə, deməli, buradan birdəfəlik gedib. Son 
dərəcə gərgin bir vəziyyətdə qardaşının yanına qayıdıb, hirsini onun 
üstünə tökdü: 
- Mən sənə deyirdim axı, bu tülkü köpəkoğluna inanma! Qaldırıb 
başımızda otuzdurmuşdun. Bu da nəticəsi! 
Elman nəsə duymasına baxmayaraq, sakitcə soruşdu: 
- Nə olub axı? 
- Nə olacaq?! Əlikram şələ-küləsini yığışdırıb, aradan çıxıb! 
Elman başını aşağı dikib ürəyini ovuşdurmağa başladı. Xəyanətin 
zərbəsi ona çox bərk dəymişdi. Son beşillik ömrü mənasız və gülünc 
göründü ona. Bu yandan da, kiçik qardaşından elə utanırdı, elə 
utanırdı ki, başını qaldırıb onun üzünə baxa bilmirdi. 
- Gedirəm dalınca! - Nazim qətiyyətlə dilləndi. 
«BMW» markalı təzə maşını ofisin qarşısında dayanmışdı. Yüksək sürət 
azarkeşi olan Nazim ümid edirdi ki, maşını möhkəm sürərsə, Əlikramı 
haqlaya bilər. 
- Haraya? - Elman axır ki, başını qaldırdı. 
- Novosibirskiyə! Təyyarə axşam uçacaq. Çatmaq olar! 
-Yox, dayan görüm... 
 
192 
  
Elman yenə başını aşağı dikdi: «İnsanı doğrudan da tanımaq olmazmış, 
sən demə! Bu əclaf oğlu necə aldatmışdı məni, necə inanmışdım ona!» 
Nazim çox səbirsiz idi və əgər Elman onu buraxsaydı, bu saat öz 
maşınında Novosibirskə yollanacaqdı. Ancaq istəmirdi qardaşının oraya 
getməyini. Bilirdi ki, yenə maşını dəli kimi sürəcək. Yolda bir şey 
olmasaydı da, Əlikramı tapandan sonra əlindən xəta çıxa bilərdi. 
Birdən Jora yadına düşdü. Bamaulda yaşayan bu oğlan Nazimlə canbir 
dost idilər. Özünün reker dəstəsi var idi və hər yana əli çatırdı. Buna 
baxmayaraq, çox mərifətli, yerbilən bir cavan idi. Elmanı özünə böyük 
qardaş hesab edirdi, hörmətini saxlayırdı. 
Qəti qərara gəlib cib telefonunu çıxartdı. 
- Salam, Jora! 
- Salam, Elman, mənə görə qulluğun?! 
- Bir nəfər pullarımı götürüb qaçmaq istəyir. Adı Əlikramdır. Çox 
güman ki, bu axşam Novosibirsk-Bakı reysilə uçmağa çalışacaq... 
- Narahat olma, Elman! - Jora tam arxayın dilləndi. - Pullarını sabah 
özünə çatdıraram. 
- Sağ ol, Jora! 
Artıq danışmağa heç bir həvəsi yox idi. Ümumiyyətlə, indi heç kimlə, heç 
nə barədə danışmaq istəmirdi. Nazim də, deyəsən, bunu başa düşmüşdü 
və sakitcə kabinetdən çıxıb, qapını örtdü. 
...Novosibirsk-Bakı reysilə uçan sərnişinlərin qeydiyyatı başlanmışdı. Bir 
saat qabaq bilet alıb cibinə qoymuş Əlikramın həyəcandan ürəyi 
çırpınırdı. Gözləmə zalında oturub dəqiqələri sayırdı: «Bircə Bakıya 
çatsaydım... Heç kəs məni orada tapa bilməz! Yaxşı ki, evimin ünvanını 
Elmana deməmişəm». 
 
 
193 
  
Bakıya çatan kimi, birinci növbədə Nuranəyə, uşaqlara bahalı hədiyyələr 
alacaqdı. Sonra isə, yaxşı bir kafe açmaq fikri var idi. Beləliklə, pullar 
cibinə durmadan axacaq, həmişəlik təmin olunacaqdı. 
Birdən fikirləşdi ki, burada oturmaqdansa, durub qeydiyyatdan keçsə 
yaxşıdır. Ayağa qalxanda daha da həyəcanlanmağa başladı. 
Çünki pulları bildirmək fikri yox idi. Bildirsəydi bu qədər pulu keçirməyə 
icazə verməyəcəkdilər. Üstəlik, pulların hardan alınması barədə sənədi də 
yox idi. 
Özünü ələ alıb, birinci yoxlanış stoluna yaxınlaşdı. Baqaja verməli yükü 
yox idi. Təkcə çantası idi ki, onu da əlində götürmüşdü. Təyyarə bileti ilə 
pasportunu cavan rus qızına uzatdı. Qız pasporta baxıb, onun adını 
oxuyan kimi rus dilində: 
- Əlikram, siz əvvəlcə o oğlana yaxınlaşın! - dedi və bir qədər kənarda 
dayanmış gənci göstərdi. 
Heç nə başa düşməyən Əlikram pasportla bileti qızdan alıb həmin gəncə 
yaxınlaşdı. Dağıstan tərəfin adamlarına oxşayan bu cavan oğlan Nazimin 
dostu Jora idi... 
- Əlikram sizsiniz? - deyə o, Əlikramı qabaqlayıb soruşdu. 
Bu adam Joraya tanış gəlirdi. Deyəsən, Elmanın təşkil etdiyi 
məclislərin birində onu görmüşdü. 
- Bəli, mənəm... - Əlikram udqundu. 
- Məni tanıdın? - Jora mehribanlıqla soruşdu. Ancaq çox iti gözləri 
var idi və buna görə də baxışları Əlikramın bütün vücudunu titrədirdi. 
- Tanış gəlirsiniz... - deyə narahatlıqla cavab verdi. 
- Bir dəqiqə mənimlə həyətə çıxaq! 
 
 
 
194 
  
-Axı... - Əlikram dönüb qeydiyyat stoluna baxdı. 
Cavan rus qız öz işində idi. Sərnişinlərin sənədlərini yoxlayırdı. Əlikram 
tərəfə heç baxmırdı da. 
Bu vaxt iki nəfər uca boylu, pəhləvan cüssəli kişi onlara yaxınlaşdı və 
Əlikram özündən asılı olmayaraq, onlarla birlikdə çölə çıxdı. 
- Başqa yükün var? - Jora soruşdu. 
-Yox- 
Qapının ağzında iki dənə «Jeep» markalı maşın dayanmışdı. Maşınların 
yanında bir neçə adam var idi. Ancaq Əlikramın gözünə indi hər şey 
dumanlı görünürdü. Maşınların birinə nə vaxt mindiyindən xəbəri olmadı. 
Maşınlar onun qaçıb gəldiyi şəhərə tərəf yola düşdülər. Heç kəs 
danışmırdı. 
Novosibirskdən xeyli uzaqlaşandan sonra sıx şam meşəsi ilə əhatə 
olunmuş yolun kənarında dayandılar. Hər yan zülmət qaranlıq idi. 
Maşınlar burulub yoldan çıxdılar və faraların işığını meşəyə saldılar. 
Hamısı maşından düşdü. Əlikramın qorxudan bağrı çatlayırdı. Xüsusilə 
də onu əhatə edənlərdən ikisi gözünə lap dəhşətli görünürdü. 
Əlikramın başı onların sinəsinə güclə çatardı. 
Gözü birinin çiynindən sallanmış avtomata sataşdı. «Öldürəcəklər!» deyə 
düşündü. Daha başqa heç nə düşünə bilmirdi. Nuranəni, uşaqlarını 
xatırlamaq istədi. Ancaq hiss etdi ki, bu saat heç nə, heç kim gözündə 
deyil. Təki öldürməyəydilər onu... 
Çantanı Joranın qabağına gətirdilər. Pulları çıxarıb başçılarına verdilər. 
Jora bağlamanı əlində tutub qorxudan tir-tir titrəyən Əlikramı nifrətlə 
süzdü: 
- Elmanın nə qədər pulu var burda? 
 
 
195 
  
- Otuz min... - Əlikramın danışığını başa düşmək olmurdu. Dili 
boğazına qədər qurumuşdu. 
- Bəs qalanı? 
- Qalanı özümündür... 
- Yox, daha sənin heç nəyin yoxdur! Heç nəyin! 
Jora bunu çox sakit dedi. Elə sakit dedi ki, sanki əhəmiyyətsiz bir şeydən 
danışırdı. Ancaq nə qədər sakit deyilsə də, bu sözlər Əlikram üçün qəti bir 
hökm kimi səsləndi və o başa düşdü ki, öz pullarını geri istəməyə ixtiyarı 
yoxdur. O, indi ancaq quruca canının hayına qalmalıydı. Yaşamağın nə 
qədər şirin olduğunu indi başa düşmüşdü. Həyatla ölümün sərhədində 
dayandığı bir vaxtda! 
O, yaşamaq istəyirdi. Qoy lap onun hər şeyini əlindən alsınlar, qoy onu 
söysünlər, üzünə tüpürsünlər, ancaq öldürməsinlər, döyməsinlər. Dili ilə 
qurumuş dodaqlarını yalayıb Joranın qabağında dizləri üstə çökdü: 
- Qoy hamısı sizin olsun! Ancaq yalvarıram, məni buraxın! 
Jora tüpürüb ondan uzaqlaşdı və maşınların yanına getdi. Həmin iki 
yekəpər Əlikramın qollarından tutub qaldırdılar və faraların gur işığından 
kənara çəkdilər. 
Əlikram onların nə edəcəyini bilmirdi. Sanki keyləşmişdi. Eşitdiyi ağır 
söyüş yeddi qatından keçib onu ayıltdı. Ona görə yox ki, təhqir 
olunmuşdu, ona görə ki, belə bir söyüşün dalınca fiziki işgəncə 
gəlməliydi. 
Elə birinci zərbə onu yerə sərdi. Dəhşətli ağrı hiss eləsə də səsi çıxmadı. 
Dişlərinin bir neçəsi sınmış, ağzı qanla dolmuşdu. Bədəninə dəymiş güclü 
təpiklərdən qorunmağa cəhd də göstərmirdi. Ayağa qalxmağa nə gücü, nə 
də həvəsi qalmışdı. Bu saat onun ən böyük arzusu yox olmaq idi. Kaş 
əriyib yox ola biləydi bu təpiklərin altından. Xilas olaydı bu zərbələrdən, 
 
196 
  
bu ağrılardan. Bayaqdan yaşamaqdan başqa heç nə istəməyən Əlikram 
indi ölmək istəyirdi. Ölsəydi, daha vurmayacaqdılar onu, daha ağrı hiss 
etməyəcəkdi... 
Ancaq onu qaldırdılar. Yenidən vurub yerə sərmək üçün... Yenə 
təpiklədilər onun gərəksiz vücudunu. Yorulana qədər... Nəhayət yorulub, 
çəkildilər və Əlikramı oradaca tullayıb getdilər. 
Əlikram qaranlıq meşənin kənarında tək qaldı. Bədənindəki ağrılar 
getdikcə şiddətlənməyə başlayırdı. Ayağa qalxmaq istəsə də alınmadı. 
Birdən bütün içini dolduran qəhər qalxıb boğazına tıxandı və uşaq kimi 
hönkürüb ağlamağa başladı. 
Onda Əlikram ikinci dəfə və həmişəlik sındı. Özü də qəti əmin oldu ki, o 
bir heçdir, ayaq altına sərilən əsgi parçasıdır. Onu da başa düşdü ki, indi 
hamıya nifrət edir. Başa düşdü ki, imkanı olsa, düşünmədən adam öldürə 
bilər. Bax, onu bura gətirənlərin birinin çiynindən sallanmış o avtomat 
onda olsaydı, hamısını qırardı onların. «Uf» da deməzdi. 
Bir də səhəri günü özünə gəlib, meşədən çıxdı. Yolun kənarı ilə bir qədər 
məqsədsiz addımlayıb, kiçik bir kababxanaya rast gəldi. Orada ona 
qabaqdan qalan yeməklərdən verdilər. Bir-iki həftə beləcə başını girlədi. 
Ona hərdən iş də tapşırırdılar. Arvad işi də görürdü, kişi işi də. Qazancı 
isə yenə də qabaqdan qalan yeməklər və sür-sümük olurdu. 
Nəhayət, başa düşdü ki, bu cür yaşaya bilməyəcək. Bakıya 
qayıtmaq istədi. Nuranə üçün, uşaqlar üçün bumunun ucu göynəyirdi. 
Ancaq Bakıya qayıtmağa pul lazım idi ki, o da yox idi. 
Çox fikirləşəndən sonra avtobusa minib beş il yaşadığı həmin şəhərə 
getdi. Birbaş ofisə girib Elmanın ayaqlarına düşdü və yalvardı ki, Bakıya 
qayıtmağa kömək etsin. Elman bir qədər düşünüb: 
- Sabah yanıma gəl! - dedi. 
 
 
197 
  
Səhər bir də Elmanın kabinetinə gələndə Nazim də orada idi. Qanlı 
nəzərlərlə onu süzürdü. Ancaq qəribədir ki, Elman Əlikramın üzünə baxa 
bilmirdi. Sanki xəyanəti qarşısındakı adam yox, özü eləmişdi. Stolun 
siyirməsindən bir təyyarə bileti çıxarıb Nazimə uzatdı: 
- Apar bunu yola sal getsin! Bu da təyyarədən düşəndən sonra evinə 
qədər taksi pulu... - sonra sonuncu dəfə üzünü Əlikrama tutdu: - Bir də 
buralarda görünmə! 
Vəssalam! Əlikram birdəfəlik Bakıya qayıtdı. Bunun səbəbini Nuranəyə 
başqa cür izah etdi: «Alverdə əlim gətirmədi» - dedi. Gah fəhləlik elədi, 
gah hamballıq. Sonra da heç işləmək istəməyib, ruh düşkünlüyünə 
qapıldı. Evdəkilərə zülm eləyirdi, xüsusən də Nuranə yazığa. İşləyib evi 
saxlamamağı bəs deyildi, hələ gecələr də bunun nazı ilə oynamalı idi. Axır 
ki, Əlikramın əziyyətinə, təhqirlərinə dözmədi və ayrıldılar. 
Ayrılandan sonra, Əlikram, bir müddət yarıac, yarıtox yaşadı. İş axtardısa 
da, münasib bir iş tapa bilmədi. Nəhayət, snayper Mürsələ rast gəldi və bu 
adam onu işlədiyi supermarketə fəhləliyə götürdü. 
Lakin Mürsəl tezliklə başa düşdü ki, Əlikramdan hər işdə istifadə etmək 
olar. Tək yaşayırdı. Ailə məsuliyyəti yox idi. Son vaxtlar aclığın nə 
olduğunu görmüşdü. Kişiliyi, mənliyi də Mürsələ sərf edən dərəcədə idi. 
Yəni ki, yox idi. Hər söyüşü qəbul edirdi. Təki onu işdən qovmayaydılar. 
Mürsəldən də yırtıcı heyvandan qorxduğu kimi qorxurdu. 
Mürsəldən, əslində, təkcə o yox, işçilərin hamısı çəkinirdi. Bilirdilər ki, 
kəsdiyi başın sorğu-sualı yoxdur. Ərköyünlük edəni ölümlə hədələyirdi. 
Tapançasının həmişə üstündə olduğunu da işçilər hamısı bilirdi. Onu da 
bilirdilər ki, Mürsəl çox sərrast atıcıdır. Necə deyərlər, göydə quşu 
gözündən vuranlardandır. 
Əlikram Mürsələ hər cür yaltaqlanmağa, onun hər bir işinə yaramağa 
çalışırdı. Bunu heç pis hərəkət də saymırdı. Çünki xarakteri belə idi. 
 
198 
  
Mürsəl onunla çox danışanda, özünü xoşbəxt sayır, Mürsəllə guya dost 
olmağı ilə fəxr edirdi. Ancaq hərdən özünün heçliyini də dərk edirdi və 
bunu dərk etdikcə, hər şeyini ayaq altına atmağa hazır olurdu. 
Elə indi, vaxtilə bir yastığa baş qoyduğu, uşaqlarının anası Nuranəni qadın 
düşkünü olan Mürsəlin yanında qoyub gedən Əlikram heç də Mürsələ 
arxayın deyildi. Daha doğrusu arxayın idi. Arxayın idi ki, Mürsəl 
Nuranəni sakit buraxmayacaq. Mürsəlin Nuranə kimi mütənasib bədənli, 
normal arıq qadınlardan xoşu gəldiyini də bilirdi. Onun belə qadınlar 
haqqında iştahayla dediyi ədəbsiz sözləri xatırlayır, bundan qəribə hisslər 
keçirirdi. Bu mənəvi köləliyin yaratdığı hisslər idi. Əlikram hərtərəfli 
Mürsələ tabe idi və onun Mürsəlin hərəkətlərini müzakirə etməyə haqqı 
yox idi. 
Əlikram bu saat şəhərə Mürsəlin soyuqqanlılıqla verdiyi bir tapşırığı 
yerinə yetirməyə gedirdi. Ünvanı göstərilmiş doqquzmərtəbəli binanın 
23-cü mənzilində tək yaşayan adam öldürülməli idi. Əlikram bilirdi ki, 
həmin adam istefada olan polis polkovniki Qanbay Qasımlıdır. Onu da 
bilirdi ki, Nuranə onun evində qulluqçuluq edir... 
Əlikrama tapşırılmış iş, alçaqcasına düşünülmüş planın ikinci hissəsi idi. 
Birinci, artıq başa çatmış hissə Nuranəni qaçırıb, onun əl izlərini 
tapançada qoymaq, üçüncü hissə isə Nuranənin dənizdə boğulmasını 
«təşkil etmək» idi. Beləliklə, cinayəti araşdıran əməliyyat işçiləri qəti 
qərara gələcəkdilər ki, Nuranə Qanbay Qasımlını mənzilində öldürüb, 
sonra isə özünü dənizə atıb. 
Uşaqlar da, onların yaşadıqları mənzil də Əlikrama qalacaqdı. 
Əslində, Əlikram Nuranənin öldürülməsinə o qədər də razı deyildi. Ancaq 
o bu narazılığını yalnız ürəyində saxlaya bilərdi. 
Əlikram başa düşürdü ki, bu plan Mürsəlin özününkü deyil. O da başqa 
bir adamın əmrini yerinə yetirir. Əlikram onu da hiss edirdi ki, özü 
 
199 
  
Mürsəldən nə qədər qorxursa, Mürsəl də həmin adamdan o qədər qorxur, 
çəkinir. 
Əlikram Nemətin mənzilində heç olmamışdı. İndi getdiyi ünvanı da ona 
Mürsəl vermişdi. Sən demə, onun adamları Nuranəni izləyib, ünvanı 
öyrənmiş, onun qapını öz açarı ilə açdığını da görmüşdülər. 
İndi həmin açar Əlikramda idi və o, çətinlik çəkmədən, səssizcə qapını 
açıb mənzilə girəcək və ev sahibini vuracaqdı. 
Qasımlıdan onun özünün də acığı var idi. Nuranə onun mənzilinə gedib- 
gəldiyi üçün daha Əlikramı saymır, onun nə özünə, nə də puluna ehtiyac 
hiss edirdi. 
Nuranənin həmin mənzilə hər gün getdiyi vaxtdan keçirdi. 
Qasımlı duyuq düşə bilərdi. Odur ki, Əlikram maşının sürətini bir az da 
artırdı və dişlərini qıcayıb bərkdən dilləndi: 
- Sən öləcəksən, polkovnik! Səni, heç tərəddüd etmədən, vuracağam!!! 
 
 
 
XXIV Fəsil 
Şeytanın caynağında 
Mürsəl evdən çıxıb, Nuranənin yanına gəldi. Çarəsiz qadının dizləri hələ 
də qumlu torpağın üstündə idi. Başını yerə dikib, əlləri ilə üzünü 
tutmuşdu. Həyətin sahibi bir müddət onun başı üstündə dayanıb hamar 
söyüd budağı kimi gərilmiş bədəninə baxdı. Nuranə başını torpağa qədər 
əydiyi üçün köynəyi bir qədər yuxarı çəkilmişdi. Yubka ilə köynəyinin 
arasından alt paltarın bel hissəsi və çox nazik bir zolaq qədər açıq bədən 
görünürdü. Dalğalanaraq bir hissəsi qumlu torpağa tökülmüş şabalıdı 
 
 
 
200 
  
saçlarından tutmuş, ta yubkanı qabardan, enli arxaya qədər - bütün bunlar 
birlikdə həqiqi, təbii və əvəzolunmaz bir gözəllik yaratmışdı. 
Mürsəlin, inək dalınca düşmüş cavan erkək danalar kimi, ağzının suyu 
axdı. Sən xoşbəxtliyə bir bax! Bu qadın indi tamamilə onun ixtiyarında 
idi. Lap qədimlərdə qullar həqiqi sahiblərinə necə məxsus idilərsə, bu 
qadın da ona o cür məxsus idi. Özü də belə gözəl, təmiz, sağlam, üzü üzlər 
görməmiş bir gənc qadın! 
Düzdür, bu qadın lap axıradək onun hökmündə deyildi. Mürsəlin özünün 
tabe olduğu həmin qəddar adamın göstərişinə görə Nuranə 
bu gecə dənizdə boğulmalı idi. Mürsəl bu qadının qeyri-adi gözəlliyi 
xatirinə, onun ömrünü ancaq sabah səhərədək uzada bilərdi. Ondan o yana 
uzatmağa isə cəsarəti çatmazdı. Hər şey qurulmuş plan üzrə getməli idi. 
Ancaq lap olsun sabah səhərə kimi! Deməli, hələ də ərə getməmiş qıza 
oxşayan bu gözəl qadın sabah səhərə kimi onun ixti¬yarında idi. 
Tamamilə! Mürsəlin fikrincə, ona nələr etmək olmazdı?! Hər şey etmək 
olardı. Hər şeyi sınaqdan keçirmək olardı onun üzərində! Yox, səhərə 
qədər yatmaq yoxdur! Belə şans, Allah bilir, bir də nə vaxt ələ düşə bilər... 
Mürsəl bu bağ həyətinə çox qızlar, qadınlar gətirmişdi. Ancaq onların heç 
biri, Nuranə kimi, yüz faiz ona məxsus olmamışdı. Yox... Deyəsən, 
Mürsəl qızışaraq, ona tapşırılan işi unudurdu. Axı bu qadın, guya 
Qasımlının ölümündən sonra, özünü dənizə atmalıdı. Deməli, onun 
bədənində çox da ciddi nişanələr qoymaq, yəni didib-dişləyib parçalamaq, 
caynaqlarını ətinə keçirmək, qolunu-qıçını sındırmaq olmazdı. Təəssüf... 
Deməli, bir az mədəni olmağa məcbur idi Mürsəl. Nə olar, çarə nədir, 
çalışar ki, belə olsun. Ləzzət almalı başqa şeylər də çoxdur. Artıq bir 
neçəsini beynindən keçirtmişdi. Lüt anadangəlmə soyundurub həyətdə 
gəzdirəcəkdi, özündən sonra gözətçiyə də təslim 
edəcəkdi onu... 
 
201 
  
Köynəyin aşağısındakı ağ zolağa axırıncı dəfə baxıb hökmlə dilləndi: 
- Dur, keç stolun yanına! 
Evin ön tərəfində, üstü rəngli keramitlə örtülmüş «besedka» deyilən 
kölgəlik qurulmuşdu. Kölgəliyin ortasına stol qoyulmuş, stolun ətrafına 
isə oturacaqlar bərkidilmişdi. Stolun üstündə pomidor-xiyar salatı, çörək 
və bir şüşə araq var idi. 
Nuranə bu hökmlü səsdən səksənib ayağa qalxdı. Mürsəlin qorxunc 
sifətinə baxa bilmirdi. Bu sifətdə elə iyrənc və məkrli niyyətlər həkk 
olunmuşdu ki, o niyyətlərin ancaq kiçik bir hissəsini anlayan Nuranənin 
bədəninə üşütmə düşdü. Verilmiş əmrə sakitcə tabe olub, «besedka»ya 
tərəf getdi. 
Mürsəl stolun üstündəki iri stəkana araq süzüb başına çəkdi və bir topa 
saçı pərişan halda, gözünün üstünə tökülmüş Nuranəyə baxdı: 
- Yemək istəyirsən? 
- Yox! - Nuranə başını nifrətlə silkələdi. 
- Özün bil! - Mürsəl pomidor dilimini götürüb ağzına atdı. 
Nuranə düşdüyü vəziyyəti aydınlaşdırıb dərk etməyə çalışırdı. Bu 
murdar xislətli kişi kim idi, görəsən? Bu baxışları ilə yuxusuna girsəydi, 
dəli olardı Nuranə. Axı onu buraya niyə gətirmişdilər? Bu ayıya oxşayan 
özü üçün gətirib onu? Əlikram da kömək elədi ona? Deməli, Nuranə bu 
gecə bu adamı, daha doğrusu, adamı yox, erkək heyvanı əyləndirməli idi... 
Yerində oynayıb, par-par parıldayan gözlərini doydurmalı idi... 
Ürəyi köksündə çırpınan qadın hiss etdi ki, həyatının axır saatlarını 
yaşayır. Xüsusilə son vaxtlar qəlbən bağlandığı gözəl həyata əlvida 
deməlidir. Ancaq onu daha çox yandıran o idi ki, ömrü təmiz və sakit 
bitməyəcəkdi. Bütün varlığı, mənliyi, damarlarında axan qandan da vacib 
 
 
202 
  
olan «namus» adlı hissiyyatı tapdalanandan sonra köçəcəkdi bu 
dünyadan. Əlbəttə, onun aləmində, hələ ki, onu ölümlə hədələyən yox idi. 
Özü öldürəcəkdi özünü! Öz əlləri ilə... Ancaq bu, yəni həyatdan getmək, 
daha doğrusu, baş götürüb o dünyaya qaçmaq əvvəlcədən mümkün 
deyildimi? Deyəsən, yox... Nuranə cəsarətli qadın idi. Ancaq bu saat, 
birdən-birə, özünü həyatdan məhrum etməyə bir vasitə bilmirdi. Bu ölüm, 
lap yəqin ki, sonra olacaqdı. 
Bütün gecəni, gözünə şeytan surətində görünən bu mənfur adamla 
keçirəndən, mənəvi cəhətdən məhv olandan sonra. Onda özünü 
öldürməyə vasitə tapacaqdı Nuranə... Mütləq tapacaqdı! 
Ancaq bəs Əlikram, silahla, özü də belə tələsik haraya getdi? 
Kimi vurmağa? Nuranə hələlik bir şey başa düşə bilmirdi. Bəlkə bu 
murdar ayının özündən soruşsun? Hə... Bəlkə deyər. Başını qaldırıb 
Mürsəlin üzünə baxmadan: 
- O hara getdi? - deyə soruşdu. 
- Kim? - iştahayla salatdan yeyən Mürsəl təəccüblə ona baxdı. 
- O... - Nuranə keçmiş ərinin adını da çəkmək istəmirdi. - Sənin 
biqeyrət dostun! 
Mürsəl ağzındakı tikəni çeynəyib uddu və: 
- O mənim dostum deyil... İtimdir! - dedi. 
Nuranənin qəlbində acınacaqlı bir hiss baş qaldırdı. Bu, nifrətlə 
peşmançılığın qarışığından ibarət xoşagəlməz bir hiss idi. Axı necə 
olmuşdu, axı necə olmuşdu ki, o, belə bir qeyrətsiz adama ərə getmişdi? 
Qadın olanda nə olar? Məgər qadın hər adını kişi qoyana qadınlıq 
etməlidir? Nuranəni Allah qadın yaratsa da və özü bundan məmnun olaraq 
qadınlığından həzz alsa da, bir qadın kimi, qadınlığını başa düşüb özünə 
kişi arzulasa da, Əlikram kimilərə ancaq ərlik edə bilərdi, arvadlıq yox! 
 
203 
  
Ona ərlik etmək istəyənin mənliyi, mənəmliyi, kişiliyi, gücü, heç olmasa, 
onunkundan bir az artıq olmalıydı. Ancaq Allah ona qarşı niyə bu qədər 
insafsız, bu qədər qəddarlıq göstərmişdi 
ki, onu belə nadürüstə arvad eləmişdi?! Arvad ha?! Arvad! Kimin 
arvadısan? Əlikramın! Tüpürüm belə bəxtə! Tüpürüm belə həyata! 
Gözləri doldu. Keçmiş bəxtinə, taleyinə doyunca ağlamaq istəyirdi. 
Ancaq indi bu alçaq təbiətli insanın qarşısında, özü də bu məqamda, bu 
vəziyyətdə ağlamağın yeri deyildi. Burada cəsarətli olmaq, mübarizə 
aparmaq lazım idi. Bu pəzəvəng kim idi ki, Nuranə ondan qorxaydı?! O, 
indiyədək heç kimdən qorxmamışdı axı?! Sərt şəkildə dikəlib Mürsəlin 
həyasız sifətinə baxdı: 
- Lap it olsun! Hara getdi o? 
Mürsəl stəkana yenə də araq süzüb güldü: 
- Yola salmağa! 
- Kimi? Haraya? - Nuranə yumşaq danışmaq fikrində deyildi. 
Mürsəl arağı başına çəkib xiyar dilimindən birini əlinə götürdü: 
- Sənin Qanbayını... O dünyaya! 
Mürsəl bunu desə də, planın üçüncü hissəsilə, yəni qadının özünün 
boğulub dənizə atılmalı olacağı hissəsilə onu tanış etmək istəmirdi. Belə 
olarsa, Nuranə bütün gecəni öz ölümünün hayına qalar, Mürsələ ürəyi 
istədiyi ləzzəti verə bilməzdi. Sabah saat doqquza hələ on dörd saat qalırdı 
və bu on dörd saatı Mürsəl gözəl və yaddaqalan keçirmək istəyirdi. 
Nuranə qulaqlarına İnanmadı: «Necə yəni...» 
- Kimi? - kəskin şəkildə soruşdu. 
- Hörmətli Qanbay müəllimi... 
 
 
 
204 
  
- Nə üçün? 
- Yəqin ki, belə lazımdır! - Mürsəl sakitcə yeməyinə davam etdi. 
Nuranə onu nifrətqarışıq istehza ilə süzdü: 
- Qanbay müəllimi? Özü də kim, Əlikram?! 
- Demək istəyirsən ki, - Mürsəl güldü. - Sənin Qanbay müəllimin 
Rusiyada tapan,a atmaq üzrə ölkə çempionu olub? Bunu bilirəm... 
Əlbəttə, pis deyil... Snayper Mürsələ şagird durmağa layiqdir. Ancaq 
deyəsən, sən öz ərciyəzini, mənimsə itimi yaxşı tanımırsan. Qanbayı 
öldürüb, sonra fikirləşəcək ki, öldürüm, yoxsa öldürməyim. 
- Bu ola bilməz! - Nuranə hiddətləndi. 
Mürsəl onun çığırtısına məhəl qoymadan sözünə davam etdi: 
- Bir də ki, sənin açarın ondadır. Qapını açıb səs salmadan girəcək 
mənzilə. Polkovniki qanına qəltan eləyib, tapançanı tullayacaq 
döşəməyə... Tapançada da ki, sənin incə barmaqlarının izləri... 
Nuranə daha dözə bilmədi. 
- Əclaf! Vicdansız! - deyə qışqıraraq Mürsəlin üstünə atıldı. Stolun 
üstündəki araq şüşəsini götürüb onun başına çırpmaq istədi. 
Mürsəl araq şüşəsini göydə tutdu. Asanlıqla Nuranənin əlindən alıb yerinə 
qoydu. Sol əli ilə qadının biləyini tutub sıxdı. O biri əlini qaldırıb gücü 
gəldikcə Nuranənin üzünə vurdu. 
Üzünə dəyən şillənin zərbəsindən Nuranənin bütün bədəni silkələnib 
lərzəyə gəldi. Bütün cəsarəti və fədakarlığı, sanki bircə anda uçub getdi. 
Cəsarətin, qətiyyətin də bir həddi var imiş... Bu Nuranəyə, bəlkə də bütün 
həyatı boyu dəyən ilk zərbə idi ki, onu sındırmışdı. Həqiqi qorxunun nə 
olduğunu elə bil indi hiss etmişdi. Digər tərəfdən, Mürsəl onun sağ 
 
 
 
205 
  
biləyini elə sıxırdı ki, deyərdin sümük bu saat şaqqıltıyla qırılacaq. Mürsəl 
gözlərini bərəldib, qəzəblə onun üzünə baxırdı: 
- O sözləri mənə dedin? Mürsələ dedin o sözləri?! 
Nuranə onun gözlərinə baxa bilməyib, üzünü yana çevirdi. Şillə dəyən 
sifəti istidən alışıb yanırdı. Biləyinin ağrısına dözmək isə getdikcə 
müşkülləşirdi. 
- Üzr istə! - Mürsəl dişlərini qıcayıb tələb etdi. 
Nuranə dartındı. Ancaq biləyini bu pəzəvəngin güclü 
barmaqlarından qoparmaq qeyri-mümkün bir şey idi. 
- Qolunu sındıracam! Üzr istə! 
Nuranənin qətiyyəti onsuz da qırılmışdı. Daha dözə bilmirdi. 
Sözlər dodaqlarının arasından güclə eşidiləcək dərəcədə yavaş çıxdı: 
- Üzr... istəyirəm... 
Mürsəl onun biləyini buraxdı: 
- Bax belə! Adam balası ol və özünü gicliyə qoyub artıq-əskik hərəkət 
etmə! Onu bil ki, buradan səsin heç yana çata bilməz! 
Nuranənin qabağa çıxmış şux sinəsi sürətlə qalxıb enirdi. 
«Neyləyim, ay Allah! - deyə çarə axtarırdı. - Bunun əlindən qurtarmaq 
mümkün deyil». Gözətçi də darvazanı içəridən qıfıllayıb öz daxmasına 
girmişdi. Nuranə bu şeytanabənzər insanın caynağına keçmişdi və xilas 
olmasına heç bir ümid yeri görmürdü. 
O, əslində, bu saat özü barədə düşünmürdü. Özü, belə görünürdü ki, bu 
gecəni Mürsəllə keçirməli idi və səhər onu evə buraxanda mütləq özünü 
öldürəcəkdi. Başqa cür ola da bilməzdi. Ancaq özünü öldürməmişdən 
qabaq uşaqları Fədayəyə tapşıracaq¬dı... 
 
206 
  
İndi isə... Qanbay Qasımlını xilas etmək üçün yollar axtarırdı. Qanbay 
müəllimi xəbərdar etmək lazım idi. Ancaq necə? Onun nə ev, nə də cib 
telefonunu indiyəcən soruşub öyrənməmişdi. Hə! Ancaq Fədayənin 
mənzilinə zəng vurmaq olardı. Ya da ki, Nemətin, Fədayəgilin cib 
telefonuna... Lakin hansı telefonla? Nuranənin cib 
telefonu çantasında qalmışdı. O da ki, maşında... Bu əclaf oğlu əclafın 
telefonunu bircə dəqiqəliyə ələ keçirə bilsəydi... 
Ancaq o, nə Fədayənin, nə də Nemətin cib telefonunun nömrəsini əzbər 
bilmirdi. Nömrələr telefonunun yaddaşına yazılmışdı və Nuranə onlara 
həmişə birbaşa, nömrələri yığmadan zəng vururdu. Mənzillərində isə bu 
saat heç kəs yox idi. Fədayə İlhamı da götürüb rəfiqəsigilə getmiş, Nemət 
isə şahmat oynamaq üçün Qasımlının mənzilinə keçmişdi. Yollar hər 
yerdən bağlanmışdı və hələ Nemətin özünü də ölüm təhlükəsi gözləyirdi. 
Nuranə isə bütün bunlardan xəbərsiz, ətrafa boylanıb çıxış yolu axtarırdı. 
Qanbay müəllimi mütləq xilas etmək lazım idi. O, ölməməliydi! O, ölməli 
adam deyildi. Nuranə onsuz da istəsə də, istəməsə də bu gün, bu gecə 
başına gətiriləcək oyunlara dözəcək, sabah isə, ixtiyarı özünə qayıdan 
kimi özünü öldürəcəkdi. Ancaq mütləq, qarşıdakı təhlükə barədə 
polkovniki xəbərdar etmək lazım idi. Bunun üçün Nuranə çox şeyindən 
keçərdi. Bəlkə də hər şeyindən! 
Mürsəl boşqabdakı salatın axırına çıxıb, bayaqdan ayaq üstə dayanıb 
həyəcandan titrəyən qadına yaxınlaşdı. Sol əli ilə onu özünə tərəf çəkib 
sinəsinə sıxdı. Sağ əlini isə qadının kürəyində gəzdirməyə başladı. 
Nuranənin gözü bu vaxt evin arxa tərəfindəki uca hasarın dibinə atılmış 
nərdivanın başına sataşdı. «0 nərdivandımı, görəsən? - deyə düşündü. - 
Hə, nərdivandır, deyəsən! Onu hasara söykəyib o biri tərəfə adlamaq 
olsaydı... Ancaq kim bilir, ora kimin həyətidir. Adam varmı orada? 
Mürsəl dalınca oraya gələ bilərdi. Bircə bu əclaf ondan aralanıb evə 
girəydi. Gözətçi də görünmür...» 
 
207 
  
Mürsəlin əli indi qadının arxasında gəzməyə başladı. Çırpınsa da əlindən 
çıxa bilmədi. Mürsəlin tüklü sinəsinə elə sıxılmışdı ki, az qalırdı, nəfəsi 
kəsilsin. Bu tərəfdən də onun əlinin hərəkəti! Bütün vücudunu təhqir 
olunmuş hiss edirdi. Mürsəlin nəfəsindən sarımsaqqarışıq araq iyi, 
bədənindən isə qıcqırmış tər qoxusu gəlirdi. Nuranə başını nə qədər yana 
çevirsə də, bu pis qoxular ondan uzaqlaşmırdı. 
Birdən Mürsəlin barmaqları köynəyinin altına girdi. Sonra aşağıya doğru 
hərəkət etmək istədisə də, alınmadı. Paltar əyninə kip idi. Qızışmış Mürsəl 
nə düşündüsə, Nuranəni buraxıb kənara çəkildi: 
- Çıxart tulla bunları əynindən! Hava da istidir. 
Onsuz da həyəcandan boğulan Nuranənin lap ürəyi düşdü. Neyləsin? 
Qaçsınmı? Haraya qaçacaq? Tutub döyəcək, sümüklərini qıracaq. Üstəlik 
də, yenə istədiyini eləyəcək! Qışqırsınmı? Bunun nə 
xeyri var? Kim gələcək köməyə? Ancaq Qanbay müəllimi xəbərdar etmək 
lazımdır! Mütləq xəbərdar etmək lazımdır! Onu vuracaqlar!.. 
Mürsəl Nuranənin susub dayanmasını yola gəlmək əlaməti kimi qəbul 
etdi: 
- Nə gözəl imişsən sən! Boyunu yerə soxum Əlikramın, sənin qədrini 
bilmədiyinə görə! 
Nuranə bircə şey düşünürdü: - Qanbay müəllimi vuracaqlar! Yaxşı 
danışmaq lazımdır. Bəlkə bununla nəyəsə nail olmaq olar... Rola girməyi 
bacarmadığına görə, üzünü yana çevirib çətinliklə dilləndi: 
-Allah evini yıxsın Əlikramın, necə ki, yıxdı! 
Onun sakit danışmağı Mürsəlin xoşuna gəldi: 
- Əlikramdan niyə ayrıldın? İstəmirsən yanında kişi olsun? 
Nuranənin gözü uzaq hasarın dibindəki nərdivanda idi. 
 
208 
  
- İstəyirəm... Ancaq o, kişi deyil... 
- Bəs mən necə, kişiyəm, ya yox? - Mürsəl gözlərini həyasızlıqla onun 
üzünə zillədi. 
Nuranə gözaltı nərdivana baxırdı. «Yaxşı danışmaq lazımdır. Pis 
danışmağın heç bir mənası yoxdur...» deyə düşünüb lap astadan dilləndi: 
-Bilmirəm... Deyə bilmərəm... Hələ... 
Mürsəl yenə ondan razı qaldı. «Bu qız Əlikram deyən qədər də, dəlisov 
deyilmiş. Əməlli-başlı adam balası imiş. Bir də ki, qadın əsl kişinin 
qabağında əriyib muma dönür, daha elə arvadağızların yox!» 
Nuranə ağlına qəfil gələn fikirdən istifadə etmək istədi: 
- Acmışam! Nəsə yemək istəyirəm! 
Süfrədə yeməyə bir şey qalmamışdı. Mürsəl: 
- Otur, bu saat gətirim! - deyib evə doğru getdi. 
Nuranə cəld geriyə boylandı. Gözətçi görünmürdü! Vaxt itirmədən qaçıb 
evin arxasına keçdi. Hasarın dibinə atılmış nərdivanı əlləri əsə- əsə 
qaldırıb hasara söykədi. Ancaq onu əyri qoyduğu üçün üç pillə çıxmamış 
nərdivanla birlikdə yerə yıxıldı. Ona elə gəlirdi ki, ürəyinin döyüntüsü 
bütün həyətdə eşidilir. Mürsəlin bu dəqiqə başının üstünü alacağını 
gözləyirdi. Sonra isə... Sonra isə, Allah sən özün kömək ol! Birtəhər ayağa 
qalxdı. Çılpaq dizi bərk yerə dəydiyi üçün qanamışdı. Yubanmadan 
nərdivanı yenidən daş hasara söykədi. Qıçları titrəyə- titrəyə hasarın 
başına qalxdı və ayağının birini tanımadığı, görmədiyi həyətə tərəf aşırdı. 
O andaca, həmin həyətdən qəzəbli it səsi eşitdi. Baxanda yekə bir itin 
hasara tərəf yüyürdüyünü gördü. İt hasara çatıb aşağıdan yuxarı ona 
baxaraq hürməyə başladı. 
 
 
 
 
 
209 
  
Dünya-aləm Nuranənin başına fırlanmağa başladı. Qonşu həyətdə heç bir 
adam-insan da gözə dəymirdi. 
Yazıq qadın qorxu və həyəcandan özünü hasarın üstündə güclə saxlayırdı. 
Odla su arasında qalmışdı sanki! Onu irəlidə də ölüm gözləyirdi, arxada 
da! Nə qədər cəsarətli olsa da, hələ uşaqlıqdan itdən qorxurdu. 
Neyləsin? Geriyə qayıtsınmı? Haraya? Mürsəlin yanına? O ikiayaqlı 
yırtıcı heyvanın yanına? Yox! Min dəfə yox! Ölüm mütləq idisə, bu 
azman it tərəfindən parçalanmağı daha üstün tutardı. 
Fikirləşməyə vaxt da qalmamışdı. Daha heç nə düşünmədən, nərdivanı 
ayağı ilə öz yerinə aşırdı və gözlərini yumub, özünü qonşu həyətə - birbaş 
itin üstünə tulladı. 
Yaralı dizi yenə də yerə dəydiyi üçün bərk ağrıtdı. İtin nəfəsini üzündə 
hiss edib, dikəlməyə çalışdı. Gözləri hələ də yumulu idi. İtin bu saat 
üstünə atılacağını düşünüb, qorxudan titrəyən qadın özünü tamamilə 
taleyin hökmünə buraxmışdı. 
Az sonra itin ona toxunmadığını və daha hürmədiyini anlayıb gözlərini 
açdı. Yaraşıqlı bir ov iti düz qarşısında dayanmışdı. Gözlərini qırpmadan 
Nuranənin üzünə baxırdı. Birdən onun qəribə baxışları qadının diqqətini 
cəlb etdi. Bu gözlərdə nə qədər kədər var idi, ay 
Allah! Gərək nə qədər qubarlı olasan ki, gözlərinə bunca kədər yığılsın. İt 
sakit-sakit Nuranəyə baxırdı. Bu baxışlarda təəccüb də yox idi, maraq da. 
Dünyanın işlərinə biganəlik, dünyadan bezmək var idi bu baxışlarda... 
Nuranə yenə də ayağa qalxmağa qorxurdu. Ancaq indi qorxusu arxadan 
idi. Mürsəl nərdivandan şübhələnsəydi, qalxıb hasardan baxa bilərdi. 
Boylanıb həyətə göz gəzdirdi. Həyətdə ikimərtəbəli bir ev var idi. 
Darvazanın yanında «BMV» markalı avtomobil dayanmışdı. 
 
 
 
 
210 
  
Evdən gənc bir oğlan çıxdı. Nuranəni itin qabağında, dizi üstə çökdüyü 
vəziyyətdə görüb: 
- Qaplan! - deyə iti səslədi və onlara yaxınlaşdı. 
İt sonuncu dəfə Nuranəyə baxıb sakitcə döndü və evin arxasına keçdi. Bu 
bağ Asəfin bağı, Qaplanı səsləyən isə Asəf özü idi. O, bu gün, günortadan 
sonra Aybənizi də götürüb şəhərə - müstəntiq Əlibəylinin yanına getmiş, 
oradan çıxandan sonra Aybənizi aparıb şəhərdəki evə qoymuşdu. Aybəniz 
bu gecəni ölüm hadisəsi baş vermiş bu bağda keçirmək istəməmişdi. Asəf 
bağa Qaplana görə qayıtmışdı. Qaplan təcili yardım maşınının arxasınca 
qaçandan sonra qayıtmamışdı. Asəf bağa qayıdanda görmüşdü ki, it 
darvazanın qarşısında uzanıb. Maraqlıdır ki, Məlikxanlının bağına yox, 
məhz 
buraya qayıtmışdı. Asəf darvazanı açaraq onu həyətə buraxmış, it həmin 
anda qaçıb sahibinin yıxılmış olduğu yeri iyləmişdi. İyləmiş və Asəfi 
təsirləndirən bir səslə ulamışdı. 
Asəf Nuranəyə çatıb təəccüblə soruşdu: 
- Siz kimsiniz? Burada nə edirsiniz? 
- Mən, bu həyətdən qaçmışam! - Nuranə ayağa qalxıb əli ilə hasarı 
göstərdi və ağlamsınıb: - Sizə yalvarıram, mənə kömək edin! - dedi. 
Asəf Mürsəlin bəzi işlərindən xəbərdar idi. Onun hərdən, cavan qızları 
tovlayıb bağa gətirdiyini bilirdi. Elə ona görə də ondan zəhləsi gedirdi. 
Ancaq bu qız təmiz qıza oxşayırdı. Necə olmuşdu ki, onun toruna 
düşmüşdü?.. 
Fikirləşmədən əlini evə uzatdı: 
- Keç evə! 
 
 
 
 
 
211 
  
- Yox! Yox! - Nuranə yenə qorxa-qorxa arxaya boylandı. - Mən təcili 
şəhərə çatmalıyam. Lap təcili! Ya da zəng eləməliyik. Bir nəfərin həyatı 
təhlükədədir! 
- Kimin? - Asəf maraqlandı. 
- Qardaşımın... - Nuranə ani tərəddüddən sonra dilləndi. 
Asəf narahat halda darvazaya baxdı: 
- Keç, hələlik maşında gizlən! 
Nuranə yüyürüb «BMW»-nin arxa qapısını açdı və özünü içəri saldı. Və 
elə həmin anda da darvaza açıldı. Mürsəlin həyətə girdiyini uzaqdan 
duyan Qaplan hürə-hürə onun üstünə şığıdı. 
- Qaplan, dayan! Qaplan! - Asəf itə acıqlandı. 
İt Mürsəlin qarşısında dayansa da hürməyini kəsmirdi. Mürsəl bir gözü 
itdə olduğu halda həyətə boylandı: 
- Bura bir qız qaçıb girdi... 
- Nə qız? -Asəf yalançı təəccüblə soruşdu. 
- Fahişə! - Mürsəl acıqla ona baxdı. - Yoldan götürmüşdüm maşına. 
Pulumu oğurlayıb qaçdı. 
Asəf sakit olmaq istəməyən Qaplana təpinib yenə Mürsələ üz tutdu: 
- Buraya qız girsəydi, it aləmi dağıdardı. Sən də səsini eşidərdin. 
Görürsən, evin dalında idi, sənin gəlməyini duyub üstünə yüyürdü. 
İt yenə də səsini kəsmirdi. Mürsəl bir də həyətə boylanıb çiynini çəkdi və 
dönüb həyətdən çıxdı. 
Asəf cəld yaxınlaşıb maşının qapısını açdı. Qorxudan oturacağın 
qarşısındakı ayaqaltına uzanmış Nuranə onun səsini eşidib dikəldi və 
oturacaqda oturdu. 
 
212 
  
- Qalxın, hara zəng vurmaq lazımdır? 
Nuranə Fədayəgilln mənzilinin telefon nömrəsini dedi. Asəf nömrəni 
yığdı. 
- Cavab vermirlər... 
Həyəcandan Nuranənin əlləri əsirdi. Nə Nemətin, nə də Fəda- yənin mobil 
telefonunun nömrəsini yada sala bilmirdi. 
Onun heç ağlına da gələ bilməzdi ki, xilas etmək istədiyi adamın şəxsən 
öz cib telefonunun nömrəsi Asəfin telefonunda var və polkovnikin özü ilə 
bircə saniyəyə danışmaq mümkündür. Ancaq o bunu bilmirdi və 
ümidsizlik yenə də onu məngənəyə salıb sıxmağa başlamışdı. Başqa yol 
görməyib, yalvarmağa başladı: 
- Qardaşımsan, sənə qurban olum, məni şəhərə çatdır! 
Asəf bir az duruxdu. O, şəhərə hava qaralandan sonra qayıtmaq istəyirdi. 
Baxışlarını qaldırıb Nuranənin üzünə baxdı. Ancaq bu qız, doğrudan, 
təmiz adama oxşayırdı. Onun xatirinə nəsə etmək olardı. Darvazanı açıb 
maşını küçəyə çıxartdı. Bu vaxt Nuranə öz bağının darvazasından çıxan 
Mürsəli gördü və yenə aşağı yatdı. Asəf darvazanı bağlayıb Mürsələ tərəf 
döndü: 
-Tapmadın? 
- Tapacam!.. - Mürsəl qəzəblə fısıldadı. - Hara qaçacaq ki? 
Dünyaya gəlməyinə peşman edəcəm onu! 
Asəf bir söz deməyib sükanın arxasına keçdi. Maşını işə salıb yerindən 
tərpətdi. «BMW» bağ evlərinin arası ilə toz qopararaq şəhərə tərəf sürət 
götürdü. 
XXV Fəsil 
Gözlənilməz atəş 
213 
  
Qanbay Qasımlı Nemətlə tanış olduğu vaxtdan bu yana, onunla çox 
şahmat oynamışdı. Ancaq indi birinci dəfə idi ki, oyun öz məğlubiyyəti 
ilə başa çatmışdı. Bu, hətta Neməti də təəccübləndirdi. Fiqurları yenidən 
taxtaya düzüb: 
- Deyəsən, yaman fikirlisiniz? - deyə soruşdu. 
- Hə... Ola bilər! - Qasımlı cavab verdi. 
O, indi daha çox səsyazan mikroqurğuda, lentin qurtarmasına yaxın, ani 
olaraq eşitdiyi səsin sahibi haqqında düşünürdü. 
Nemət piyada ilə ilk gedişini edib danışmağa başladı: 
- Qəzetimizdə, baş vermiş bu hadisələrlə əlaqədar, «İki intihar» 
başlıqlı geniş yazı vermək istəyirik. Necə bilirsiniz, sizin haqqınızda qısa 
qeyd getsə necə olar? 
- Məğlubiyyətim barədə? - Qasımlı cavab gedişi edib təəccüblə 
Nemətə baxdı. 
- Yox! Elə niyə? 
- Ona görə ki, yazınız, adından da göründüyü kimi adi kriminal xəbər 
xarakteri daşıyacaq. Onda orada mənlik nə var ki? Bir də axı sizə 
demişəm, adımın haradasa hallanmağının qəti əleyhinəyəm. 
- Bilirəm! Hər ehtimala qarşı soruşmaq istədim. 
- Ancaq mən məsləhət görərdim ki, hələ geniş yazı verməyə 
tələsməyəsiniz. Heç kriminal xəbər kimi də! 
Bu vaxt ev sahibi ekranda nə gördüsə, pultu götürüb televizorun səsini 
qaldırdı. Ramin Əlibəyli danışırdı. Bu onun Asəfin bağında verdiyi 
müsahibəsi idi. Hər ikisi oyundan ayrılıb müsahibəyə qulaq asdılar. Kadr 
dəyişildi. Ruslan Dadaşovun çıxışını vermədilər. Qasımlı televizoru 
söndürdü. 
 
214 
  
- Deməli, işə xitam veriləcək... - Nemət dedi. 
- Bu müstəntiqin öz işidir... - Qasımlı diqqəti şahmat taxtasında 
olduğu halda, dilləndi. - Görək vəkil nə edəcək... 
- Vəkil etiraz edə bilər! - Nemət fikrini bildirdi. 
Qasımlı oyunda bir gediş edib ayağa qalxdı. «Nuranə xanım gəlib 
çıxmadı...» - deyə düşünüb mətbəxə keçdi. Qəhvə hazırlayıb, bir fincan 
Nemət üçün, birini isə özü üçün gətirdi və yenidən öz yerində əyləşdi. 
- Nuranə niyə gəlməyib? - Nemət soruşdu. 
- Bilmirəm! 
- Necədir? Razısınızmı ondan? - Nemət ilk dəfə idi ki, bu barədə 
soruşurdu. 
Qasımlı cavab vermədi. Gözlərini otağın açıq qapısına dikmişdi. Ona elə 
gəldi ki, mənzilin qapısını açarla açdılar. «Yəqin, Nuranədir» - deyə 
düşündü və tez də fikrini dəyişdi. Qapı çox sakit açılmışdı. Hətta 
həddindən artıq sakit açılmışdı... 
Nuranənin gəlməyinə yaxın, ev sahibi cəftəni vurmurdu ki, o gələndə 
qapını öz açarı ilə aça bilsin. Qapını elə örtürdü ki, bu vaxt o özü 
avtomatik bağlanır, həm də çöldən açarla açıla bilirdi. İndi Qasımlının 
üzü, Nemətin isə sol çiyni otağın açıq qapısına baxırdı. 
«Aha!.. Ayaqqabılarını çıxarmadı... Gəlir... Bu Nuranə deyil! 
Bu fikirlərə bircə saniyə vaxt sərf edən polkovnik qarşısındakı si¬yirməni 
çəkib, əlini «Makarov» tipli tapançasının üstünə qoydu. Ancaq bu da bir 
saniyə çəkdi. Silahı qaldırıb, otağın açıq qapısında görünən və əlindəki 
tapançanı ona uzadan adamın qoluna atəş açdı. 
Əlikram çığırdı və tapançası əlindən döşəməyə düşdü. Nemət yerindən 
dik atıldı. O, hələ, nə baş verdiyini dərk etməmiş, Qasımlı qalxıb Əlikramı 
 
215 
  
kənara itələdi. Diqqətini açıq qapıya verərək, cibindən çıxardığı burun 
dəsmalı ilə yerdəki tapançanı götürüb şkafa qoydu. Mənzilin qapısını 
bağlayıb geri qayıtdı. Və dava-dərman saxlanılan siyirməni Nemətə 
göstərərək: 
- Bunun yarasını sarı! - dedi. 
Sonra keçib öz kreslosunda oturdu. Silahı yenidən siyirməyə qoydu. 
Soyumuş qəhvədən bir qurtum içib siqaret yandırdı. Və beləcə, Nemətin 
yaranı necə sarıdığına tamaşa etməyə başladı. 
Nemət yaranı könülsüz sarıyırdı. Nifrətlə keçmiş qohumuna baxıb: 
- Bu nə deməkdir, Əlikram?! - deyə soruşdu. 
Əlikram dinmədi. Qorxudan hələ də özünə gəlməmişdi. 
Qasımlının atdığı güllə onun sağ biləyini yaralamış, sümüyünü 
zədələmişdi. Nemət işini qurtarıb, çağırılmamış qonağı ev sahibinə 
təqdim etdi: 
- Bu əclaf, Nuranənin keçmiş əridir. Əlikram... 
-Aha! - Qasımlı qarşısındakı bu arıq, bayquş gözlü adamı başdan-ayağa 
diqqətlə süzdü. - Deməli, siz Nuranə xanımın keçmiş ərisiniz. Çox gözəl. 
Xoş gəlmisiniz! Buyurun, əyləşin! 
Ona yaxındakı stulu göstərdi. Əlikram, bir qədər tərəddüddən sonra, 
göstərilən stulda oturdu. 
- Qolunuz ağrıyır? - Qasımlı soruşdu. 
- Elə də yox... - Əlikram sakit dilləndi. Düşdüyü vəziyyət hələ də ona 
yuxu kimi gəlirdi. 
-Açarı sizə Nuranə xanım verdi? 
 
 
 
 
 
216 
  
Əlikramın ciblərini axtaran Nemət mənzilin açarını Qasımlıya vermişdi. 
O, indi ev sahibinin əlində idi. 
-Yox... 
-Axı bu onun açarıdır?! 
-Məcbur almışam... 
- Məni öldürmək istəməkdə məqsədin nə idi? 
- Nuranəyə görə... Qısqanırdım... 
-Aha... Deməli, istəmirsiniz ki, Nuranə xanım buraya gəlsin?- Qasımlı 
Nemətə baxdı. Nemət Əlikramı yenə də nifrətlə süzürdü. 
- İstəmirdim... 
- Yox! - polkovnik əlini stola vurdu. - Bu olmadı! Məni aldatmağa 
çalışmayın! 
Sonra qəhvədən daha bir qurtum içib sakit danışmağa başladı: 
- Gəlin, belə danışaq... Mən bəzi Amerika filmlərindəki detektivlər 
kimi sizi zorakılıqla danışmağa məcbur etməyəcəm. Daha yaxşı olar ki, 
bir qədər düşünək... Baxın, siz əlinizdə silah mənim mənzilimə 
soxulmuşunuz. Özü də maskasız... Deməli, məni qorxutmaq, mənimlə 
zarafat etmək yox, öldürmək məqsədilə gəlmisiniz. Qapını Nuranə 
xanıma məxsus olan açarla açmısınız və 
elə vaxtda məni öldürəcəkdiniz ki, həmin bu vaxtda Nuranə xanım həmişə 
bu mənzildə olur. Deməli, əgər siz məni öldürə bilsəydiniz, əməliyyat- 
axtarış qrupu ilk öncə kimdən şübhələnəcəkdi? Əlbəttə, Nuranə 
xanımdan. Sözsüz ki, siz Nemətin təsadüfən burada olacağını nəzərə 
almamısınız... 
Qasımlı ani olaraq nəsə fikirləşib söhbətinə davam etdi: 
 
 
 
217 
  
- Nuranə xanım açarı heç vaxt könüllü olaraq sizə verməzdi. Deməli, 
doğrudan da, bunu ondan zorakılıqla almısınız. Onun mənim mənzilimə 
gəlmək vaxtından saat yarımdan çox keçir. O, indiyə qədər bu barədə 
mənə xəbər çatdırmayıbsa, deməli, başı öz əlində deyil. Yəni o sizin 
əsirliyinizdədir... Sonra... Siz mənzilə əlcəklə daxil olmusunuz. Vəziyyət 
və şərait göstərir ki, siz əlcəyi qapıya görə yox, tapançaya görə 
geyinmisiniz. Tapançada əl izlərinizin qalmağını istəməmisiniz. Belə 
çıxır ki, onu özünüzdə saxlamayacaqdınız. Ya burada atıb gedəcəkdiniz, 
ya da kimisə ilişdirmək üçün, harayasa qoyacaqdınız. Deməli, bu 
tapançada kiminsə əl izləri var... Sizcə, kimin ola bilər? - ev sahibi Nemətə 
baxdı. 
Nemət təəccüblə çiyinlərini çəkdi. Polkovnik yenə də Əlikrama müraciət 
edib danışmağa başladı: 
- Mənim əlimdə dəqiq məlumat var ki, mənə qarşı dahiyanə bir 
plan qurulub. Ona görə də, mən sizin planınızı elə təsvir etməliyəm ki, o 
doğrudan da “dahiyanə” olsun. Nuranə xanım sizin üçün çox təhlükəli bir 
şahid olacaqdı. Deməli, o, onsuz da aradan götürülməli idi. Bu baxımdan 
mənim fikrimcə, sizdən alıb şkafa qoyduğum tapançada başqasının yox, 
yalnız Nuranə xanımın əl izləri var... O məni niyə öldürə bilərdi? Evi 
soymaq üçün? Yox, bu gülünc olardı. Kiminsə tapşırığı ilə? Yox! Onda 
da özü üçün açıq şübhə oyadıb, məni bu radələrdə, özü də tapançada əl 
izlərini qoymaqla öldürməzdi. Deməli, burada daha çirkin bir məqsəd 
nəzərdə tutulub. 
Qasımlı birdən yerində qurcuxub, bir qədər tələsik danışmağa başladı: 
-Vaxtımız azdır, ona görə də, gəlin mən sizə «dahiyanə» çirkin planınızı 
olduğu kimi deyim: Siz məni öldürəndən sonra Nuranə xanımın əl izləri 
üzərində olan bu tapançanı mənzilimə tullayıb gedəcək, sonra isə Nuranə 
xanımı hansı yollasa, öldürəcəkdiniz. Guya o məni vurandan sonra gedib 
 
 
218 
  
özünü öldürüb. Bəlkə də bu belə deyil, ancaq mən öz fərziyyəmə 
inanıram. Siz nə deyirsiniz, bu barədə? 
Əlikram dinmədi. O, qarşısındakı adama heyrətlə baxırdı. 
- Həyətdə sizi gözləyən var? - Qasımlı sual verdi. 
-Yox... - Əlikram başını yellədi. 
- Maşınlasınız? 
-Hə... 
- Tez ol, de görüm, Nuranə haradadır? - Nemət ayağa qalxıb 
Əlikramın yaxasından yapışdı. - Bu saat səni öldürəcəm! 
- Dayan, Nemət! - Qasımlı onu sakitləşdirdi. - O, bizə Nuranə xanımı 
xilas etmək üçün kömək edəcək. 
Nemət telefonunu çıxarıb, Nuranənin cib telefonuna zəng vurdu. Ancaq 
onun telefonu bağlı idi. 
Qanbay Qasımlı ayağa qalxıb, siyirmədən tapançasını götürdü. Onu 
arxadan qayışına keçirib Nemətə baxdı: 
- İstəyirsən, deyim Əlikramı bu işə kim qoşub? Dünənki restoranın 
müdiri. Adı da Mürsəldir. Biz restorandan çıxanda, o bunu söydü. Hələ, 
sən də bir az pərt oldun... Bax, onda bu onun adını çəkdi. 
- Hə!... - Nemət başını yırğaladı. 
Polkovnik üzünü Əlikrama tutdu: 
- Hə, nə deyirsiniz? Bizə kömək etmək istəyirsiniz ya, yox?! Əlikram 
ayağa qalxdı. Odla su arasında qalmış adamlar kimi 
könülsüz dilləndi: 
- Mən ondan qorxuram... 
 
 
219 
  
- Nuranə xanım haradadır? - Qasımlı sərt şəkildə soruşdu. 
- Onun bağında... 
- Siz ancaq bizə bağın yerini göstərəcəksiniz! 
Əlikram əlacsız vəziyyətdə başını aşağı dikdi. Qolu yaman ağrımağa 
başlamışdı. Onsuz da nə edəcəyi barədə fikirləşə bilmirdi. Əgər bu 
xəfiyyəyə hər şey məlumdursa, nəyisə gizlətməyin mənası yox idi. 
Birdən, Qasımlı nə düşündüsə, öz-özünə danışırmış kimi dedi: 
- Vaxt keçir... Biz gecikə bilərik! Yaxşı olar ki, mən ona zəng vurum. 
Hə... zəng vursam yaxşıdır! - üzünü Əlikrama tutdu: - Mürsəlin telefon 
nömrəsini deyin! Tez olun! Sizdən aldığımı bildirməyəcəm. 
Əlikram cib telefonunu çıxarıb, Mürsəlin telefonun yaddaşındakı 
nömrəsini Qasımlıya oxudu. 
- Siz ona nə deyəcəksiniz? - Nemət təəccüblə soruşdu. 
- Deyəcəyəm ki, mənimlə zarafat etməsin və Nuranə xanımı təcili 
olaraq, azadlığa buraxsın. Onsuz da «dahiyanə» planı baş tutmayıb... 
Nömrəni yığıb zəng vurdu. Ancaq elə həmin andaca, mənzilin zəngi 
çalındı. Qasımlı cəld telefonunu qapayıb Nemətə baxdı. Nemət qapını 
açmaq üçün otaqdan çıxıb Nuranə ilə geri qayıtdı. Nuranə həddən artıq 
həyəcanlı idi. Əlikramı otaqda görüb qışqırmaq istədi. Ancaq gözləri onun 
sarıqlı qoluna sataşdı və vəziyyəti başa düşdü. Sarıq qana bulaşmışdı... 
- Nə olub, Nuranə xanım? - ev sahibi diqqətlə ona baxdı. 
- O, sizi öldürməyə gəlmişdi! - Nuranə hiddətlə keçmiş ərinə baxdı. 
- Yox, nə danışırsınız?.. - Qasımlı güclə sezilən istehza ilə dilləndi. - 
O, sadəcə, mənimlə söhbət etməyə gəlmişdi. İstəyir ki, sizinlə barışsın. 
 
 
 
 
220 
  
- Heç vaxt! - Nuranə nifrətlə başını silkələdi. - O, Mürsəl adlı bir 
cinayətkarla birlikdə məni onun bağına qaçırtdı. Elə etdilər ki, mən bunun 
tapançasını əlimə götürdüm. Tapançada güllə yox idi. Sən demə, 
istəyirlərmiş ki, silahda mənim əlimin izi qalsın. Bu əclaf sizi öldürüb 
tapançanı otağa tullamalı idi. Guya sizi... - sözünün dalını demək 
istəmədi. - Əclaflığa bax! Qansızlığa bax! Mən oradan güclə qaçıb gəldim 
ki, sizi xəbərdar edim. Ancaq gecikdim... 
Qasımlının cib telefonu zəng çaldı. Mürsəl idi. Ev sahibi Nuranəyə əli ilə 
susmaq işarəsi verib telefonu açdı. 
- Bəli? 
- Siz kimsiniz, mənim telefonuma siqnal göndərmisiniz... - Mürsəlin 
səsi kobud və acıqlı idi. 
- Hə! - Qasımlı gözucu otaqdakılara baxdı. - Mən sizə demək 
istəyirdim ki, Qanbay Qasımlını öldürmək üçün göndərdiyiniz adam öz 
vəzifəsini bacardığı qədər vicdanla yerinə yetirdi. 
- Siz kimsiniz?! - Mürsəl çığırdı. 
- Qanbay Qasımlı! 
Mürsəl dərhal telefonunu qapadı... 
Polkovnik telefonunu stolun üstünə qoyub Əlikrama qəribə bir nəzər 
saldı. Elə bil adama yox, iyrənc bir həşərata baxırdı: 
- Rədd ol buradan. Gözüm səni görməsin! 
- Deməli, məni tutdurmursunuz? - Əlikramın sevincdən gözləri 
işıldadı. 
- Dedim ki, rədd ol! - sonra Nemətə tərəf döndü. - Bunu yola sal, 
Nemət! 
 
 
 
221 
  
Nemət Əlikramın yaralı qolundan tutub onu mənzildən çıxartdı. 
Pilləkənin başına gətirib sifətinə yağlı bir yumruq ilişdirdi: 
- Cəhənnəm ol, namussuz köpək oğlu! 
Onlar otaqdan çıxan kimi Nuranə ev sahibinə doğru bir neçə addım atdı. 
Ondan üzr istəyib, hər şeyi izah etmək istəyirdi. Ancaq möhkəm 
qəhərləndiyi üçün təkcə bunları deyə bildi: 
- Sizdən dönə-dönə üzr istəyirəm! Hamısı mənim ucbatımdan oldu. 
Qasımlı bir qədər susandan sonra Əlikramdan aldıqları açarı stolun 
üstündən götürüb ona uzatdı: 
- Bu məni aradan götürmək üçün bir plan idi. Burada sizin heç bir 
günahınız yoxdur. Əslində mən sizdən üzr istəməliyəm ki, sizi də bu işə 
qatıb incidiblər. 
Qanbay Qasımlı həmişəki kimi quru və soyuq danışırdı. Heç «incidiblər» 
də söz idi?.. Nuranə bu gün cəhənnəmin özünü görüb qayıtmışdı. Bu gün 
ölümün bir addımlığında olmuş və onun, həqiqətən nə olduğunu 
anlamışdı. Bu gün şeytan cildinə girmiş insanların, yaxud insan cildinə 
girmiş şeytanın varlığına inanmışdı. Bu gün Əlikramın həqiqətdə kim 
olduğunu başa düşüb, onunla keçirdiyi on ilə lənət oxumuşdu. Bu gün... 
Bu gün Nuranə bir kədərli həqiqəti də dərk etmişdi. Dərk etmişdi ki, bunu 
düşünmək onun üçün nə qədər çətin olsa da, o, Qanbay Qasımlını sevir... 
Heç bir ağlabatan sonluğu görünməyən bu məhəbbət, bu gün onu 
diksindirmiş, ayıltmış, həm də ağrıtmışdı. Sevdiyi adamı itirmək qorxusu 
keçirmişdi o bu gün. 
Bundan dəhşətli qorxu ola bilməzdi ki?! 
Hər şeyin yaxşı qurtardığını görəndə, mənzilin açarını Qasımlıdan geri 
alanda, nə qədər istədi ki, nə qədər istədi ki, dözsün, bacarmadı. Divanda 
oturub ağlamağa başladı... 
 
 
222 
  
Nemət otağa qayıdanda onu bu vəziyyətdə görüb, əvvəlcə təəccübləndi. 
Sonra tez də düşündü ki, gör nə qədər sarsıntı keçirib yazıq qız... 
- Dur keç bizə! - dedi. - Fədayəgil də gəlib. 
Nuranə gözlərini qurulayıb: 
- Mən yemək hazırlamalıyam! - dedi. 
- Gedin, yemək hazırlamaq lazım deyil! - deyə ev sahibi dilləndi və 
Nemətə üz tutdu: - Maşının nömrəsini götürdün? 
- Götürdüm! - Nemət başı ilə də təsdiq etdi. 
Polkovnik gülümsədi. Nemət onunla yoldaşlıq etdiyi müddətdə az şey 
öyrənməmişdi. «Yola sal!» deyəndə başa düşmüşdü ki, bunu heç də 
Əlikrama hörmət mənasında demir Qasımlı. 
Nuranə qalxıb kədərli halda mənzildən çıxdı. 
- O, maşını necə sürəcək? - Qasımlı istehza ilə soruşdu. 
- Gərək görəydiniz... - Nemət gülümsədi və nə düşündüsə, o saat 
qaşqabağı tutuldu: - Onlar sizi nə üçün öldürmək istəyirlər, Qanbay 
müəllim? 
Polkovnik mənalı şəkildə başını yırğaladı: 
- Belə çıxır ki, dinc oturmuram! 
Nemət daha nəsə soruşmaq istədi, ancaq soruşmadı. Şahmat taxtasına 
baxıb köksünü ötürdü: 
- Oyunumuz da yarımçıq qaldı! 
Qasımlı da şahmat taxtasına baxdı: 
- Eybi yoxdur, sonra oynayarıq. Bu gün, hələlik, ilk qələbəni bayram 
et. 
 
 
223 
  
Nemət sağollaşıb öz mənzilinə getdi. Hiss etmişdi ki, qonşusu nəyinsə 
barəsində ciddi düşünmək istəyir. Mənzilinə girəndə Nuranəni yenə də 
ağlayan gördü. Fədayə ona bacardığı qədər təskinlik verməyə çalışırdı. 
Nemət çıxandan sonra, Qasımlı divanda oturub bir xeyli fikrə getdi. Sonra 
qalxıb cib telefonu ilə Asəfə zəng vurdu: 
- Asəf, salam! 
- Salam, Qanbay müəllim! 
- Mənə sənin köməyin lazımdır. 
- Buyurun, qulluğunuzda hazıram. 
- Mən istəyirəm ki, rəhmətlik Məlikxanlının bütün şəxsi 
təsərrüfatlarının siyahısını mənə verəsən! 
Asəf bir qədər duruxdu: 
- Məndə elə bir siyahı yoxdur, Qanbay müəllim. Rəhmətlik məndən 
sirr saxlamırdı. Ancaq müəssisələrini mən də tanımıram. Beş-on dənəsini 
deyə bilərəm. Birlikdə gəzəndə göstərib, ancaq tapşırıb ki, heç kəs 
bilməsin... 
- Yox, Asəf, qulaq as! Ola bilməz ki, belə bir siyahı olmamış olsun. 
Sən onun evində yüngül bir axtarış apar. Qoy Gülafət xanım da sənə 
kömək etsin. Ancaq nə axtardığını, ya mənim nə istədiyimi heç kimə, o 
cümlədən Gülafət xanıma da demə! 
-Yaxşı, Qanbay müəllim, bağ evinin açarı hələ məndədir. Onun seyfi var 
orada. Baxaram. Bu vacibdirmi? 
- Çox vacibdir! - Qasımlı qısaca cavab verdi. 
-Yaxşı... Çalışaram. Nə vaxt lazımdır? 
 
 
 
 
 
224 
  
- Sabah, nahar vaxtına qədər siyahı məndə olsa, sənə çox minnətdar 
olaram. Onu da deyim ki, bu iş Gülafət xanımın da xeyrinə olar. 
- Oldu, Qanbay müəllim! 
Qasımlı telefon söhbətini qurtarıb, özünə yemək hazırlamaq üçün 
mətbəxə keçdi. Bu gün daha heç bir şey barədə düşünmək istəmirdi. 
Axşam, yataqlarına girəndən sonra, Fədayə ilə Nemətin arasında gizli bir 
söhbət oldu. Söhbətə birinci Fədayə başladı: 
- Bilirsən bu gün nə hiss eləmişəm, Nemət? 
- Nə hiss eləmisən? 
- Hiss elədim ki, Nuranə Qanbay müəllimi sevir. 
- Ola bilməz! - Nemət heyrətləndi. 
- Niyə ola bilməz ki? - Fədayə də heyrətlə soruşdu. 
Nemət bir az gec dilləndi: 
- Əslində sən düz deyirsən. Burada pis nə var ki? Dünyada ən gözəl 
şey elə sevməkdi də! Biz bir-birimizi sevib evlənməmişik? 
- Orası elədir. - Fədayə razılaşdı. - Ancaq sən özün deyirdin ki, 
Qanbay müəllimin heç vaxt evlənmək fikri yoxdur. 
- Düzdür... 
- Elə ona görə Nuranəyə yazığım gəlir. Hələ orasını demirəm ki, 
Qanbay müəllim başa düşsə, onu uzaqlaşdıra bilər. Yazıq qız yaman 
bağlanıb ona. 
- Mən heç nə deyə bilmərəm bu barədə. - Nemət dilləndi. - Ancaq 
Nuranə, həqiqətən, yaxşı qızdır. Xoşbəxt olmağa layiqdir. 
- Yazıq xoşbəxt ola bildi ki?.. On il elə zülm çəkdi, indi də belə bitməz 
sevdaya düşübsə, günü lap qara olacaq yazığın... 
 
225 
  
- Qanbay müəllim, doğrudan da, bilməsə yaxşıdır bunu... Nuranənin bu 
söhbətdən xəbəri yox idi. Ona elə gəlirdi ki, özünün də qəlbində bu gün 
tapıb kəşf etdiyi gizli duyğulardan özündən başqa heç kəsin xəbəri 
yoxdur. 
XXVI Fəsil 
Xitam verilmiş cinayət işi 
Səhəri gün Məlikxanlının vəkili Fazil Məmmədli müstəntiq Ramin 
Əlibəylinin kabinetində qaşqabaqlı halda oturmuşdu. Əlibəyli bir qədər 
əvvəl Muradzadə Venera Əlisəttar qızının intihar etməsi ilə əlaqədar 
açılmış cinayət işinə xitam verilməsi barədə qərarını yazmışdı. Yalnız onu 
təsdiq etmək üçün prokurora vermək qalırdı. 
- Axı iş tam şəkildə araşdırılmayıb?! - Fazil Məmmədli artıq ikinci 
dəfə idi ki, bu sözləri işlədirdi. 
- Necə yəni araşdırılmayıb?! - müstəntiq əsəbi halda səsini qaldırdı. - 
Siz, eşitdiyimə görə, bilikli vəkilsiniz, amma lap uşaq kimi danışırsınız! 
Ekspertiza göstərib ki, qız stolun üstündəki çay stə¬kanında zəhər içib, 
özünü zəhərləyib... 
- O, zəhəri haradan əldə edib? - Fazil onun sözünü kəsdi. 
Müstəntiq başını buladı: 
- Qəribə sual verirsiniz!.. 
- Xeyr, xahiş edirəm, sualıma cavab verin! Elə bir nadir zəhəri Venera 
haradan tapıb? 
- Deməli, sözünüzdən belə çıxır ki, zəhərin haradan əldə 
edildiyini aşkar edə bilməsək, qızın ölümünü intihar hesab etməməliyik. 
Bəs məktub?! - müstəntiq əlini havada yellədi. - Məktuba nə sözünüz var? 
 
 
 
226 
  
Məktubu ki, o özü yazıb! Bunu nüfuzlu ekspert komissiyası təsdiq edib! 
Üstəlik vərəqdə qızın özünün əl izləri də aşkar edilib. 
- Məktub məcbur da yazdırıla bilər! - Fazil inadından əl çəkmədi. 
- Xeyr! Qətiyyən! - Əlibəyli barmağını silkələdi. - Qız məktubu 
yazanda, onun başının üstündə durub məcbur edən olsaydı, onun yazısı 
əyri-üyrü olardı. Məktub aydın və sərrast yazılıb. Ekspertlər bu barədə də 
öz rəyini veriblər. 
- İntihardan bir az əvvəl Veneranın yanında adam olub! Buna şahid 
də var. Biz Qanbay müəllimlə, şahidlərlə söhbət etmişik. 
Ramin Əlibəyli gülümsədi: 
- Olmayıb, əzizim, olmayıb! Mənim Qasımlının bacarığına böyük 
hörmətim var, ancaq siz balaca bir uşağın fərziyyəsinə inanırsınız. Uşaq 
deyib ki, qız kimdənsə pul istədi. Yəni qızın özündə iki min manat pul 
tapılmırdı ki, uşağa versin? Deyirsiniz ki, uşağın anası bloka girən, 
əlisarıqlı bir adam görüb. Məgər həmin blokda təkcə Muradzadə yaşayır? 
On səkkiz mənzil var həmin blokda! Sonra, gətirib mənə verdiyiniz 
stəkan! Başa düşmürəm, onu haradan tapıb 
çıxardınız? Nə onda, nə də verdiyiniz pulda, daha sonra verdiyiniz 
qələmdəki əl izlərinə rast gəlinmədi. 
- Mənim bir sualıma cavab verin! - vəkil yerində dikəlib stulunu 
qabağa çəkdi. 
- Buyurun! - Əlibəyli səbirsiz hərəkətlə əlini oynatdı. 
- Venera Muradzadə nəyə görə zəhəri çaya töküb içib? 
Müstəntiq Əlibəyli qəhqəhə çəkib güldü: 
- Oyunun olsun sənin, Məmmədli! 
- Mən gülməli sual vermədim! - Fazil qaşqabaqlı dilləndi. 
 
227 
  
Müstəntiq də ciddiləşdi: 
- Fazil müəllim, siz məni elə bezdirmisiniz ki, elə bu gün, evə gedən 
kimi özümü zəhərləyib öldürəcəyəm. Özü də bilirsiniz, zəhəri nəyə 
qatacağam? Fanta içkisinə! Bunun dəxli varmı sizə? 
- İstəyirsiniz, konyaka qatın! - Fazil küsmüş kimi üzünü yana çevirdi. 
Əlibəyli əlinin dalını bir neçə dəfə stola vurub səsini qaldırdı: 
- Axı siz nə demək istəyirsiniz?! Demək istəyirsiniz ki, Məlikxanlının 
heç bir günahı olmayıb bu işdə? Bu ekspert komissiyasının rəyinə nə 
deyirsiniz? Məgər mən o rəhmətliyin düşməniyəm? 
Fazil Məmmədli tibbi ekspert komissiyasının rəyinə şübhə etmirdi. Çünki 
komissiyada Qasımlının inanılmış adamlarının iştirak etdiyini bilirdi. 
Onun susduğunu görən Ramin Əlibəyli özü dilləndi: 
- Nəhayət, Niyazi Məlikxanlının intihar etməsi! Özü də məktubda 
yazılanın ekspertlər tərəfindən təsdiq olunduğu günün səhərisi! Bu özü 
onun günahını, daha doğrusu, cinayətini etiraf etməsi deyilmi? 
- Yox! - Fazil etiraz etdi. - Belə də qəbul etmək olar ki, o, böhtana 
dözməyərək, intihar edib! 
- Siz yenə də mübahisə edirsiniz? - Əlibəyli təəccübləndi. 
Fazil Məmmədli məğlub olmaq istəmirdi: 
- Mənim istədiyim odur ki, müdafiə etdiyim Niyazi Məlikxanlı bəraət 
alsın! 
- Lap günahkar olsa da? - müstəntiq istehza etdi. 
- Yox! - Vəkil başını buladı. - İstəyirəm ki, işə xitam verilməsin və 
hər şey təzədən, incəliyinə qədər araşdırılsın. Mən bir vəkil kimi bunu 
tələb edirəm. Özünüz də yaxşı bilirsiniz ki, bu işin daha dəqiq 
 
 
228 
  
araşdırılması üçün özüm tərəfimdən dəvət etdiyim ekspert, bəlkə də bu 
saat dünyada ən bacarıqlı ekspertdir. 
Müstəntiq Əlibəyli açıq-aşkar əsəbiləşməyə başlayırdı: 
- Cənab Fazil Məmmədli! Əgər Muradzadə Venera Əlisəttar qızı öz əli ilə 
yazıbsa ki, Məlikxanlı mənim namusuma təcavüz edib və sonra özü zəhər 
içib özünü öldürübsə, tibbi ekspert komissiyası onun uşaqlıq yolunda 
həmin Məlikxanlının şəxsən özünün spermatozoidlərini tapıbsa sizin 
dünyanın ən bacarıqlı ekspertiniz burada nə edə biləcək? 
Bax, bunu Fazil Məmmədli özü də bilmirdi. Onu bu işə Qanbay Qasımlı 
dəvət etmişdi və o, polkovnikə inanırdı. Ancaq polkovnik Qasımlı 
cadugər, ya sehrbaz da deyildi, sadəcə, güclü kriminalist, bacarıqlı 
xəfiyyə idi. Doğrudan da, ekspertlərin sanballı rəyi olduğu halda, o nə edə 
bilərdi? 
Bir tərəfdən də, Fazilin Qanbay Qasımlıya acığı tuturdu. Çünki Qasımlı 
öz düşündüklərinin hamısını Fazillə bölüşmürdü. Lap o qayçı məsələsini 
götürək, o, nə demək idi? Niyə qayçını Muradzadənin mənzilində saxladı? 
Niyə həmin bu müstəntiqin kabinetində, məktub üzərində apardığı 
tədqiqat barədə bir söz demədi? 
Fazil Məmmədli nə qədər məğlub olmaq istəməsə də, Məlikxanlının 
günahkar olduğunu başa düşürdü. Ancaq bir tərəfdən də Qasımlıya kor- 
koranə inanırdı ki, bu inamı da hələlik ona heç nə verməmişdi. 
Ramin Əlibəyli qarşısında oturmuş gənc vəkilə baxıb, başını buladı: 
- Sizin xəbəriniz varmı, istedadına hörmət etdiyimiz həmin Qanbay 
Qasımlı nə işlərlə məşğuldur? 
- Nə işlərlə məşğuldur? - Fazil təəccüblə sual verdi. 
Müstəntiq cavabdan yayındı: 
 
 
229 
  
- Biz bütün bu işlərə göz yumuruq. Lakin bu əsas vermir ki, dövlət 
orqanlarının işinə müdaxilə edəsiniz. Məlikxanlıdan beş-on manat pul 
almısınız və nahaqdan da olsa ona bəraət qazandırmağa çalışırsınız. Yaxşı 
deyil bu! 
Fazil dinmirdi. Əlibəyli onu soyuq baxışlarla süzüb davam etdi: 
- Mən elə indicə, işə xitam verilməsi barədə qərara qol çəkib 
prokurora təqdim edəcəm. Şəxsən sizə bildirirəm ki, işə yenidən 
baxılması barədə tələbinizin əhəmiyyəti olmayacaq. Əksinə, özünüzü 
biabır edə bilərsiniz. Hansı ki, sizin gələcəyiniz hələ qabaqdadır... 
Fazil Məmmədlinin yenə Qasımlıya acığı tutdu. «Nahaq o məni belə bir 
dolaşıq işə qoşdu. Doğrudan da məğlub olub hörmətimi itirəcəm». Əlini 
stola dayayıb ayağa qalxdı: 
-Yaxşı! Xitam verin işə! Mən çəkilirəm... 
Fazil prokurorluqdan çıxan kimi Qanbay Qasımlıya zəng vurdu: 
- Qanbay müəllim, işə xitam verildi! 
- Siz, heç olmasa, işin uzadılmasına nail ola bilmədiniz? - Qasımlı 
təəssüflə soruşdu. 
- Yox! Mən bu işlə qurtardım! Bir də ki, bunun nə əhəmiyyəti var? 
Yoxsa siz, hələ də Məlikxanlının günahsız olduğuna inanırsınız? 
- Günahsız insan olmur... Ancaq bu iş barədə hə, inanıram. Axşam bu 
inamım bir az da möhkəmləndi. 
- Axşam nə olub ki? 
- Bu barədə sonra danışarıq. Ancaq sən ruhdan düşmə! 
- Axı işə xitam verilib?! 
 
 
 
 
 
230 
  
- Bizim fəaliyyətimizə ki xitam verilməyib! Biz axıra qədər 
gedəcəyik! 
- Mən sizə inanıram. Ancaq... 
Fazil Məmmədli prokurorluqdan qəti fikirlə çıxmışdı. Qərara gəlmişdi ki, 
bu işdən birdəfəlik kənara çəkilsin. Məlikxanlı ölüb getmişdi. Onun bəraət 
qazanması üçün çalışmaq lazımdırsa, qoy oğlu, ya arvadı qabağa düşsün. 
Ancaq Qanbay Qasımlı ilə telefon söhbətindən sonra yenə tərəddüd 
etməyə başladı. Axı polkovnik Qasımlı nəyə inanırdı? Nəyə görə o, 
mümkün olması ağıla batmayan bir işdə belə inamla canfəşanlıq edir? 
Fazil yavaş-yavaş başa düşürdü ki, hər yerdə ağızdolusu təriflədiyi 
Qanbay Qasımlını özü də hələ yaxşı tanımır... 
XXVII Fəsil 
Doktor atayev 
Doktor Atayev kabinetində telefonla danışırdı: 
- Buyurun, gəlin! Tək günlər birinci, cüt günlər ikinci növbə burada 
oluram. Bəli... Bəli... Anonimlik tam təmin olunur... Yox, gələrsiniz, 
baxarıq. Yoxlamamış heç nə deyə bilmərəm... Sağ olun! 
Dəstəyi yerinə qoyub, stolun üstündəki düyməni basdı. Köməkçi, həm də 
katibə vəzifəsini yerinə yetirən cavan tibb bacısı otağa girdi. Balacaboy, 
nərmə-nazik bir qız idi bu. Əyninə sinəsiaçıq, qolsuz köynək, son dərəcə 
qısa yubka geyinmişdi. Bu yubkada ona adam yanında qətiyyən əyilmək 
olmazdı. Yerdən nəyisə götürmək istəyəndə, gərək bir dizi üstə çökəydi. 
Ələsgər, adəti üzrə, gözünü onun ayaqlarına dikib dedi: 
- Gör kim var orada, Sveta, tək-tək gəlsinlər! Mənə də çay gətir! 
- Baş üstə! 
Sveta öz qeyri-adi, nazlı yerişilə otağına, oradan da dəhlizə keçib: 
 
 
231 
  
- Kimin növbəsidir, keçsin! - dedi. 
Yekəqarın bir kişi qızın otağından keçib doktorun kabinetinə daxil 
oldu. Sveta öz stolunun arxasında əyləşib başını aşağı dikdi və 
dırnaqlarıyla məşğul olmağa başladı. O, kabinetin anonim xüsusiyyəti ilə 
bağlı, heç vaxt girib-çıxanların üzünə diqqət yetirmirdi. Utanırdı və daha 
çox da, xəstələrin ondan utandığını bilirdi. 
Gözünə rəngli eynək taxmış bir gənc otağa daxil oldu. Bu, yazıçı- jurnalist 
Elnur Qafarlı idi. Yaxınlaşıb qıza salam verdi. 
- Salam! - Sveta başını qaldırdı və Elnuru tanıdı. Buraya gəlib- 
getmişdi. 
- Boşdur? - Elnur əli ilə kabinetin qapısına işarə etdi. 
- Xeyr, bir dəqiqə gözləyin, xəstə var. 
Elnur qızın yanında gözləməyə başladı. Sveta dırnaqlarını rəng¬ləyirdi. 
Gənc jurnalist isə, heç ona tərəf baxmırdı. Nədənsə fikirli görünürdü. 
Kabinetdəki yekəqarın kişi çıxdı. Svetanın üzünə baxmadan: 
- Sağ olun! - deyib getdi. 
Sveta Elnur Qafarlıya baxıb: 
- Keçə bilərsiniz! - dedi. 
Elnur kabinetə girən kimi 75-80 yaşlarında bir kişi Svetaya yanaşdı. 
Rayondan təzə gələnə oxşayırdı. Svetanı səksəndirən uca səslə: 
- Salam, ay qızım! - dedi. 
- Salam!.. - Sveta gülməyini güclə saxladı. 
- Məndə prostat var. Dedilər bura gəlim, gəldim!.. 
Sveta başını buladı: 
 
232 
  
- Ay əmi, çıx dəhlizdə gözlə, kabinet boşalanda girib sözünü həkimə 
deyərsən! 
- Hə?! - kişi, deyəsən, yaxşı eşitmirdi. 
Sveta səsini qaldırmağa məcbur oldu: 
- Çıxın, orada gözləyin, çağıranda gələrsiniz! 
-Yaxşı! Yaxşı! Nə deyirəm... - kişi dəhlizə çıxdı. 
Bu vaxt kabinetdə, kənardan qulaq asan üçün anlaşılmaz ola biləcək, ciddi 
bir söhbət gedirdi. Doktor Atayev öz kreslosunda oturmuşdu. Elnur stolun 
arxasında, onun sağ tərəfində oturmuşdu. O, nə demişdisə Atayev 
yerindən sıçradı: 
- Deməli, siz məndən Muradzadənin qızı üçün istəmişdiniz onu?! 
- Hə... Nə olub axı?.. - Elnur heyrətlənmişdi. 
Doktor Atayev axşam, televizorda müstəntiq Əlibəylinin müsahibəsinə 
qulaq asmamışdı. İndi eşitdiyi xəbərdən isə, açıq-aşkar sarsılmışdı. Elnura 
yaxınlaşıb, onun yaxasından yapışdı: 
- Deməli, onun qızı üçün?! 
- Doktor, özünüzü ələ alın! Xahiş edirəm, sakit olun! - Elnur Qatarlı 
əli ilə özünü qorumağa çalışdı. 
- Ə, siz nə əclaf adamlarsınız, nə alçaq adamlarsınız?! - Atayev özünü 
ələ ala bilmirdi. 
- Kimi deyirsiniz, doktor? - Elnur yavaş səslə soruşdu. 
Ancaq nə qədər yavaş deyilsə də, bu sual doktoru ayıltdı. Söyüşü də, 
narazılığı da o adama aid olmamalıydı. Qulağına çata bilərdi və onda 
doktorun vəziyyəti heç də yaxşı olmazdı... 
Hədəfi dəqiqləşdirməyə məcbur oldu: 
 
233 
  
- Səni deyirəm! Şəxsən səni! Sən mənə deməliydin, qızın kim 
olduğunu! 
- Bilmirdim, doktor! - Elnur and-aman eləməyə başladı. - İnanın ki, 
bilmirdim, sizin dost olduğunuzu... 
Atayev keçib yerində oturdu. Əlləri ilə başına vurub: 
- Elə bil dammışdı ürəyimə... - dedi. - Eşidəndə ki, qız özünü zəhərlə 
öldürüb, ürəyimə dammışdı nəsə... Ancaq daha bilməzdim ki, bu boyda 
nakişilik eləmisən sən! 
- Doktor, biz ikimiz də göstəriş yerinə yetirmişik. - Elnurun qorxduğu 
səsindən aydın duyulurdu. 
- Sən o qızla gəzmisən? - Atayev başını qaldırıb sual verdi. 
-Hə... 
Doktor başını bulayıb əlini zərblə stola vurdu. 
- Sən işə bir bax! - sonra nə düşündüsə istehza ilə dilləndi. - Əlisəttar 
da ancaq tərbiyədən danışmağı bacarırdı. Qızının nə oyunlardan 
çıxdığından xəbəri yox imiş. 
- Burada sizin heç bir günahınız yoxdur. - Elnur dilləndi. - Bu 
qurulmuş bir iş idi... 
- Onunla görüşmüsən bu yaxınlarda? Nə deyir? 
- O deyir ki, qətiyyən, narahat olmağa dəyməz. Hər bir iş öz 
qaydasında gedir. Məlikxanlı da intihar etdi... Ramin müəllim işi 
bağlayacaq və bu sirr heç vaxt açılmayacaq. Ancaq sirrin açılmaması 
bizdən də asılıdır. 
- Necə? - Atayev sərt şəkildə soruşdu. 
 
 
 
 
 
234 
  
- Bu iş elə qurulub ki, - Elnur izahat verdi. - Heç kəs, heç nədən 
şübhələnə bilməz. Digər tərəfdən Məlikxanlı dözməyib, özü intihar etdi 
və hər şey qurtardı. Ancaq bu işi qurdalamaq istəyən adam var, buna görə 
də biz işimizi ehtiyatlı tutmalıyıq. Mən Veneranın rəfiqəsi ilə görüşüb 
başa saldım ki, mənim adımı heç yerdə hallandırmasın. Siz də, öz 
növbənizdə, çalışmalısınız ki, Məlikxanlının buraya gəlmiş olduğu sirr 
olaraq qalsın. 
- Buradan sirr çıxmaz! - doktor qətiyyətlə dilləndi və sonra maraqla 
soruşdu: - Kim qurdalamaq istəyir işi? 
- İstefada olan polis polkovnikidir... Məlikxanlının adamıdır. 
- Boş şeydir! - Atayev əlini yellədi. - Ölülər təzədən dirilib 
danışmırlar. İş bağlansa, onunla da hər şey qurtarıb gedəcək. Ancaq bu iş 
heç yaxşı olmadı! Muradzadə ilə ailəvi dostluğumuz bir yana dursun, o 
mənim xəstə qızımı müalicə edir... 
- Həkim qəhətliyidir? - Elnur təəccüblə soruşdu. 
- Ondan başqa heç kəs sağalda bilməz qızımı... - Atayev dalğın halda 
cavab verdi. - Nadir bir xəstəlikdir bu! 
- Muradzadə bunu heç vaxt bilməyəcək! - Elnur doktoru arxayın etdi. 
- Ancaq xahiş edirəm, siz də ehtiyatı əldən verməyin. Məsələn, sizin bu 
qız, - qapıya işarə etdi. - Məlikxanlını yəqin ki, görüb... Və, artıq, məni də 
tanıyır. 
- Ondan narahat deyiləm. - Atayev arxayın cavab verdi. - Sənin 
zibilinə düşməsəm, məndən heç kəs şübhələnməz! 
Qəbul otağına bu vaxt otuz yaşlarında, qıvraq və yaraşıqlı bir oğlan girdi. 
Əynində göy rəngli cins şalvar, bənövşəyi rəngli köynək var idi. 
- Dəhlizdə gözləyin! - Sveta dilləndi və yenə öz işi ilə məşğul 
 
 
 
235 
  
olmağa başladı. İndi dodaqlarına boya çəkirdi: 
- Sizinlə söhbətim var, gözəl qız! - deyərək oğlan ona yaxınlaşdı. 
- Nə söhbət? - Sveta işindən ayrılıb oğlanı müştəri gözü ilə süzdü. 
Oğlan zövqünə tam uyğun gəlirdi. Beş-on dəqiqə məzələnmək olardı. 
- Bu həkim, - oğlan başı ilə qapıya işarə etdi, - sizcə, sonsuzluğu 
sağalda bilər? Yəni demək istəyirəm ki, yanına girməyə dəyər, ya yox... 
- Niyə ki? Lap əla həkimdir! - qız əda ilə cavab verdi. 
-Yox, bilirsiz, mən baxıram, heç bunun yanına ağıllı-başlı bir 
adam gəlmir. Düzdür, mənə təriflədilər. Mən əvvəlcə, Türkiyədən gəlmiş 
həkimlərin yanına getmək istəyirdim. Çox pul istədilər. Ancaq deyəsən, 
Ələsgər doktorun yanına kasıb-kusub gəlir. O da yəqin ki, çarəsizlikdən. 
- Nə danışırsınız? - Sveta gözlərini süzdürdü. - Ələsgərin yanına lap 
böyük adamlar da gəlir. Elə bir həftə bundan əvvəl Niyazi Məlikxanlı özü 
gəlmişdi. Nazir! 
- Ola bilməz! Siz məni lap doladınız. - Oğlan təəccübləndi. 
- Qardaşımın canı haqqı! 
Kabinetin qapısı açıldı və Elnur Qafarlı çıxdı. O, Svetaya «Sağ 
olun!» deyib gedən kimi, Sveta qapıda gözləyən bir oğlanı içəri dəvət etdi: 
- Buyurun, keçin! 
Sonra yenə qarşısındakı oğlana baxdı: 
- İndi, bu saat içəridən çıxan jurnalist idi. 
Oğlan: 
- Haradan bildiniz? - deyə maraqla soruşdu. 
- Dörd-beş gün əvvəl də gəlmişdi. Müsahibə götürməyə. 
 
236 
  
- Deməli, Ələsgər doktordan müsahibə də götürürlər? - deyə sual 
verən oğlan, deyəsən, lap təəccüblənmişdi. 
- Bəs necə? - Sveta lovğalandı. - Qəzetlərdən çox gəlirlər. 
- Bayaq kimi dediniz?... - oğlan yadına salmağa çalışdı. - Hə! 
Məlikxanlını. O, niyə gəlmişdi? Onun da uşağı olmur? 
- Deyəsən olmur, - qız çiynini çəkdi. - Çünki o barədə analiz verdi. 
-Sizgötürürsünüz... analizi? 
- Mən? - Sveta əməlli-başlı utandı. 
- Yox da... yəni... - oğlan izah etmək istədi. 
- Ələsgər özü götürdü. Mən, sadəcə, bunun üçün lazım olan şüşə qabı 
gətirəndə bildim ki, analiz verir. 
- Onda, deməli, məndən də götürəcəksiniz? Analizi deyirəm... Sveta 
gülümsəyib dərindən köks ötürdü. Bu oğlan ya sırtığın 
yekəsi idi, ya da ki zır kəndçi. 
- Yox! Analizi laboratoriyada götürürlər. Biz burada, ümumiyyətlə, 
analiz götürmürük. Doktor o kişiyə hörmət qoyub, laboratoriyaya 
göndərmədi. Götürdüyü nümunəni özü apardı oraya. 
- Nəyi dediniz? - oğlan cəld soruşdu. 
- Özünüz yaxşı bilirsiniz... - Sveta nazlandı. 
- Laboratoriyada kim qəbul edir analizi? 
- Cəlilov! Onu neyləyirsiniz? Məsləhət olsa, doktor özü sizi onun 
yanına göndərəcək. 
- Vaxt itirmək nəyə lazımdır?! - «zır kəndçi» qapıya doğru getdi. 
- O, sizi qəbul etməyəcək! - Sveta oğlanın dalınca səsləndi. 
 
 
237 
  
- Eləyər! - oğlan dönüb ona əl elədi. - Puluna minnət! 
Sveta onun dalınca gülməkdən uğunub getdi: 
- Dəlinə şükür, ay Allah! 
Bu vaxt divardakı zəngin musiqisi səsləndi. Doktor Atayev çay istəyirdi. 
Sveta armudu stəkana çay süzüb kabinetə girdi. Stəkanı Ələsgərin 
qarşısına qoyub, qayıdanda doktor onu saxladı: 
- Getmə, dayan görüm! 
Sveta dayanıb mütiliklə onun üzünə baxdı. Kabinetdə onlardan başqa heç 
kəs yox idi. Xəstə çıxmışdı. Gözlədi ki, Atayev, həmişəki kimi, onu 
yanına çağırıb, ayağa qalxmadan, sol əli iiə qucaqlayacaq. Elə yubkasının 
da bu dərəcədə qısa olması doktorun sifarişi idi... Hə... Qucaqlayıb, bir- 
iki kəlmə şirin söhbət edəcək, sonra isə əli ilə dalına yüngülcə vurub, 
«Get!» deyəcək. Ancaq deyəsən, doktorun məqsədi başqa idi: 
- Bir həftə əvvəl yanıma bir kişi gəlmişdi. Vəzifəli adam... Sən onu 
tanıdın? 
- Niyazi Məlikxanlını deyirsiniz? - Sveta cəld soruşdu. Onun sonuncu 
intihardan və ümumiyyətlə, baş vermiş hadisələrdən xəbəri yox idi. 
- Haradan tanıyırsan onu? 
- Televizorda görmüşəm. Siz də adını çəkdiniz. Mən çay gətirəndə... 
- Onun buraya gəlməsini heç kəsə deməmisən ki? - Atayev hirslə 
soruşdu. 
- Yooxl... - doktorun baxışlarından möhkəmcə qorxuya düşmüş Sveta 
dilləndi. 
- Bura bax! - Atayev barmağını onun üstünə silkələdi. - Dilini 
kəsib... 
 
238 
  
Axırıncı sözlərdən Sveta qıpqırmızı qızardı. 
- Aydındır?! - doktor Atayev qızı sərt baxışlarla süzüb, onun öz 
qarşısında necə əridiyindən məmnun oldu. 
- Aydındır... - qız başını aşağı dikdi. 
-Get! 
Sveta əsə-əsə kabinetdən çıxdı. 
Bayaq onun yanından çıxan oğlan dəhlizdə qapıların üzərindəki yazıları 
oxuyub laboratoriyanı tapdı. İçəri daxil olub, oradakı qadından Cəlilovu 
soruşdu. Laboratoriyanın işçisi olan qadın yanındakı qapını göstərib: 
- Buraya keçin! - dedi. 
Oğlan qapını döyüb, otağa girdi. Başı tamamilə ağarmış bir kişi 
kompüterin arxasında oturub nəsə yazırdı. 
- Buyurun, nə lazımdır sizə? - deyə işindən ayrılmadan soruşdu. 
Oğlan cibindən bir vəsiqə çıxarıb ona uzatdı. Cəlilov vəsiqəni 
alıb, əvvəlcə oğlana, sonra isə vəsiqəyə baxdı: «Daxili İşlər Nazirliyi... 
Polis kapitanı Mahir Talıbov» Vəsiqəni sahibinə qaytardı. 
- Eşidirəm sizi. - Bu dəfə işindən ayrıldı. 
- Bir həftə əvvəl Niyazi Məlikxanlıdan götürdüyünüz analizin 
nəticəsilə maraqlanıram. - Mahir Talıbov təmkinlə dedi. 
- Niyazi Məlikxanlı? - Cəlilov özünü itirdi. O, Məlikxanlının dünən 
intihar etdiyini eşitmişdi. 
- Bəli! 
- Mən ondan analiz götürməmişəm. - Cəlilov qəti bildirdi. - Düzdür, 
onun bir həftə əvvəl bizim poliklinikaya gəldiyini eşitmişəm, ancaq özünü 
görməmişdim. 
 
239 
  
- Özünü görməyə də bilərsiniz. Ondan alınmış spermotozoid 
nümunəsini sizə veriblər. - Mahir onun gözlərinin içinə baxdı. 
- Xeyr! Mən qəti deyirəm. Nə özü, nə də doktor Atayev onun 
spermasını analiz üçün bizə verib. 
- Sizə inanım? 
- O nə sözdür? - Cəlilov başını buladı. - Versəydi, burada nə qəbahət 
var ki, gizlədəydim! 
- Onda, xahiş edirəm, bu söhbət yalnız ikimizin arasında qalsın! 
- Yaxşı, nə deyirəm... - Cəlilov əllərini yanlara açdı. 
... Mahir Talıbov poliklinikadan çıxıb maşınına oturdu və cib telefonu ilə 
Qanbay Qasımlıya zəng vurdu: 
- Qanbay müəllim, evdəsiniz? 
- Yox! Nə olub? 
- Mən poliklinikadan çıxdım. Harada görüşək? 
- Düz bir saat sonra evdə olacam. Gələrsən! Mənim ehtimalım özünü 
doğruldur? - Qasımlı üstüörtülü sual verdi. 
- Sizin ehtimalınız həmişə özünü doğruldur, Qanbay müəllim! Ancaq 
mən burada qəşəng bir qızla da tanış oldum. 
- Sən düzəlməyəcəksən, Talıbov! - Qasımlı zarafat etdi. - Mən 
ömrümdə satqınlıq etməmişəm, ancaq səni Şəbinə xanıma satmalı 
olacam. Evdə görüşərik!.. 
Şəbinə xanım Mahirin həyat yoldaşı, nüfuzlu bir şəxsin qızı idi. Həm də 
gözəl və mehriban qadın idi. Əslində, Mahir qayınatasının adı hesabına 
ərköyünlük edir, işdə də heç kəs xətrinə dəymirdi. Ancaq özünü də çox 
istəyirdilər iş yoldaşları. Səmimiliyi və zarafatcı İlığı na görə... 
 
 
240 
  
 
 
 
 
Geriyə bax, polkovnik! 
Polkovnik Qasımlı sakit kafelərin birində, söyüd ağacının kölgəsində 
qoyulmuş stolun arxasında oturmuşdu. O, tək deyildi. Onunla üzbəüz, 
bəzi səbəblərə görə adını və peşəsini bildirmək istə¬mədiyimiz bir adam 
da əyləşmişdi. Əlliyə yaxın yaşı olan bu kişi tanınmamaq üçün gözünə 
tünd qara rəngli eynək taxmışdı. 
Çay sifariş vermişdilər. Həmin adamın vacib işləri olduğu üçün tez 
getməliydi. Odur ki, Qasımlı giriş söhbətindən sonra birbaşa mətləbə 
keçdi: 
- Bu saat məşğul olduğum çox vacib işlə əlaqədar, sizdən iki xahişim 
olacaq. 
- Buyur, polkovnik, ancaq bilmək olarmı, nə işdir? 
- Niyazi Məlikxanlının işi. 
- Maraqlıdır... - Qara eynəkli adam başını tərpətdi. - İşə xitam verilib, 
məncə... Sənin o iş barədə xüsusi fərziyyən var? 
- Var! - Qasımlı qısa cavab verdi. 
Həmsöhbəti bir qədər susub, sonra nəyə görəsə gülümsədi: 
-Yaxşı, soruşmayacam, Qara xəfiyyə, xahişini de! 
Qanbay Qasımlı, lazım gəldikdə, həmin adamın işlədiyi orqanın, daha 
doğrusu, birbaşa həmin adamın vacib tapşırıqlarını yerinə yetirirdi. Qara 
eynəkli adam iş əsnasında onun xarakterini öyrənmişdi və bilirdi ki, son 
dərəcə zirək və prinsipial xəfiyyəyə apardığı iş başa çatmamış sual 
vermək mənasız şeydir. 
 
 
241 
  
Polkovnik bir qədər ara verib dilləndi: 
- Mənə müstəntiq Əlibəyli haqqında ətraflı məlumat lazımdır! 
-Aha!.. - O, başını tərpətdi. Bilirdi ki, Qara xəfiyyə bunu 
istəyirsə, demək bu vacibdir. - Sonra? 
Qasımlı cibindən iki yerə qatlanmış bir neçə vərəq çıxarıb qara eynəkli 
adamın qarşısına qoydu. Bu, Məlikxanlının şəhərdə və kənd rayonlarında 
olan şəxsi müəssisələrinin, obyektlərinin uzun siyahısı idi. Onu bu gün 
nahara yaxın Qasımlıya Məlikxanlının sürücüsü Asəf çatdırmışdı. 
- İkinci xahişim budur ki, bu siyahıda göstərilən obyektlərin 
həqiqətdə nə dərəcədə Məlikxanlıya məxsus olması gizlin şəkildə 
öyrənilsin. Rayonlarda olan şöbələriniz vasitəsilə, siz bunu asanlıqla edə 
bilərsiniz. 
- Aydındır! - Qara eynəkli adam saatına baxdı. - Mənə görə daha nə 
qulluğun var, polkovnik? 
- Başqa heç nə! - Qasımlı cavab verdi. - Bu dediklərim, iki-üç gün 
ərzində yerinə yetirilsə, sizə çox minnətdar olaram. 
-Arxayın ol! Səni harasa aparmaq lazımdır? 
- Yox, sağ olun, özüm gedəcəm. 
- Onda görüşənədək! 
Qara eynəkli adam kafedən bir qədər kənarda onu gözləyən gümüşü rəngli 
«Mersedes»ə minib getdi. 
O gedən kimi Qasımlı qalxmadı. Özü üçün bir stəkan çay süzüb fikrə 
getdi. Ona, demək olar ki, çox şey məlum idi. Ancaq tam və əsaslı şəkildə 
yox! Bir-iki xırda, lakin vacib məqamı aydınlaşdırmalı idi. Bunlar 
aydınlaşdırıldıqdan sonra, hər şey onun dediyi kimi olsa da, hələ iş 
bitmirdi. Hər şeyin yuxarı orqanlar qarşısında açıqlanması lazım olacaqdı 
 
242 
  
ki, məsələ öz ədalətli həllini tapsın. Qasımlı bilirdi ki, bu mərhələnin özü 
də asanlıqla başa gəlməyəcək. 
Polkovnik Qasımlını bu işə cəlb edən Məlikxanlı, artıq həyatda yox idi. 
Maraqlıdır ki, onun nə oğlu, nə arvadı, nə də dostu bu işi davam etdirməyi 
Qasımlıdan xahiş edirdi. Rəqib qüvvələr isə, hətta onu aradan götürmək 
istəyirdilər. Bunlara baxmayaraq, o, başladığı işi yarımçıq qoymaq 
istəmirdi. Özü də bilmədən, Məlikxanlı onu çox güclü bir rəqiblə üz-üzə 
qoymuşdu. Qasımlı ona verilmiş qaranlıq 
məsələni həll edib rəqibini ifşa etməli idi. Yoxsa o, uduzacaqdı! Uduzmaq 
isə istəmirdi. Bu heç də o demək deyildi ki, lovğa adam idi və başqalarının 
nəzərində məğlub görünmək istəmirdi. Yox, bu işdə məğlub olsaydı, 
bəlkə də heç kəs ona rişxənd etməyəcəkdi. Ancaq o özü özünə «Uduzdun, 
Qara xəfiyyə!» deyəcəkdi ki, bunu da indiyədək deməmişdi. 
Ona sui-qəsd hazırlamış, evinə qatil göndərmişdilər. Onu öz yollarından 
süpürüb atmaq istəmişdilər. Belə olan halda polkovnik Qasımlı kənara 
çəkilib «Buyurun, bildiyiniz kimi edin, siz məndən ağıllı və hiyləgər 
çıxdınız!» deməli idi? Yox, o bunu deməyəcəkdi! 
Çayın pulunu stolun üstünə atıb kafedən çıxdı. Evə getmək üçün taksi 
saxlamalı idi. Ancaq hava yüngül küləkli olsa da, bir az gəzmək istədi və 
səki ilə addımlamağa başladı. Əynində tünd boz rəngli kostyum, açıq boz 
rəngli köynək var idi. Qalstuk bağlamamışdı. Yüngül külək qara saçlarını 
qarışdırıb alnına tökür, pencəyinin ətəyini yellədirdi. Qabaq sağ tərəfdən 
şalvara keçirdiyi tapançası görünməsin deyə, pencəyin yaxasını 
düymələdi. 
Birdən-birə Ramin Əlibəylini xatırladı. O bu adam haqqında nə üçün 
geniş məlumat toplamaq istəyirdi? Ondan nə üçün şübhələnirdi? Birincisi, 
ona görə ki, qaraqabaq xəfiyyə çox az adama inanırdı. 
 
 
 
 
243 
  
İkincisi də, müstəntiqə verdiyi stəkan və pulda əl izləri tapılmamışdı. 
Daha doğrusu, bu əşyalar onun fərziyyəsini doğrultmamışdı. Buna görə o, 
hətta Fazilin yanında bir az pərt olmuşdu. Qasımlı indi Muradzadənin 
evindəki qayçını Əlibəylinin sərəncamına vermədiyindən məmnun idi. 
Adəti üzrə, heç kəsə etibar etməməyi bu dəfə də xeyrinə olmuşdu. Əlbəttə, 
hələ tam demək olmazdı ki, həmin qayçı nəyə yarayacaqdı. 
Kvartalın tininə çatanda fikirdən ayrılıb dayandı və taksi saxladı. Arxada 
oturub evin ünvanını dedi. Sonra isə əllərini qoynuna qoyub yeni 
xəyalların dumanı içində yox oldu. 
İndi, özü istəməsə də, Gülafət xanım haqqında düşünməyə məcbur 
olmuşdu. Ən hiyləgər adamlarla üz-üzə gəlib, onları tələyə sala bilmiş 
təcrübəli xəfiyyənin qadınlarla intim ünsiyyəti az olmuşdu və o, qadın 
xarakterinin incəliklərini bir o qədər də bilmirdi. Eyni zamanda, onu da 
demək lazımdır ki, hər cür kişini yoldan çıxaran qadınlarda Qasımlını 
çaşdıra bilməmişdi. O, həyatını sevdiyi peşəsinə həsr etmiş ciddi adam idi 
və onun qəlbinin qapısına yaxın düşmək asan deyildi. 
Ancaq Gülafət xanım qapıya yaxınlaşmış, hətta onu bir az aralamışdı da! 
Bircə qalmışdı onu tamamilə açıb içəri daxil olsun. 
Bunu isə Qasımlı heç vaxt istəməzdi. Bu ona lazım deyildi! O, heç vaxt 
evlənib, özünün daim yaşadığı cinayətlə, qanla dolu, qorxulu mühitə 
başqasını salmayacaqdı. Bunu dəqiq bilirdi. Bu qərara gəlmişdisə, deməli, 
belə də olacaqdı. Heç vaxt evlənməyəcəkdi! Əgər belədirsə, məhəbbət 
nəyinə lazım idi? 
Ancaq Qasımlının səmimi, qəlbi, vicdanı təmiz, ağıllı, onu dərindən başa 
düşəcək bir qadın dosta ehtiyacı var idi. O özü bunu etiraf etməsə də, hər 
hansı cinayət üzrə təhqiqatı aparıb qurtarandan, cinayətkarı ifşa edəndən 
sonra insanların mənfi xisləti barədə qəmli fikirlərə qərq olanda belə bir 
səmimi insana ehtiyac duyurdu. Ürəyindəkiləri bölüşüb, yüngülləşmək 
 
 
244 
  
üçün. Olqa öldürüləndən sonra, hələ bir dəfə də, şəxsi duyğularını 
kiminləsə bölüşməmişdi. Gülafət xanım belə bir dost ola bilərdimi? 
Qasımlının fikrincə, yox! Belə olan surətdə, onun qapını açıb qəlbində 
əbədi yer tutmasına imkan verilməməli idi. İradəsinin gücü ilə çoxlarını 
sındırmış polkovnik bunu bacaracaqdımı? Onun qəlbində Gülafət xanıma 
qarşı, çox kiçik də olsa, şübhələr baş qaldırmışdı. Əgər bu şübhələr kömək 
edə bilsəydi, yəqin ki, bacaracaqdı. 
Bəs Nuranə? Ondan dost olardımı? Yox, o haradan ağlına gəldi 
Qasımlının? Nuranə gözəl idi, mərd və qeyrətli idi. Dünən Qasımlıya 
görə necə də fədakarlıq göstərmişdi. Ancaq yox, heç vaxt! Onunla pərdəni 
götürmək lazım deyildi. Birincisi, o Qasımlıdan on dörd yaş kiçik idi, 
sonrası və daha əsası isə Fədayənin doğmaca əmisi qızı idi. Bir də ki, onun 
evində işləyirdi. Yox! Bu barədə fikirləşmək də yaxşı deyil! Qasımlının 
yenə də özünə acığı tutdu və bütün bu fikirləri başından qovmağa çalışdı. 
Sürücü maşını blokun qabağında dayanmış ağ «TOYOTA»nın arxasında 
saxladı. Qasımlı taksidən düşüb bloka girdi. Pillələrlə yavaş-yavaş 
çıxmağa başladı. Elə bu vaxt «TOYOTA»nın qapısı açıldı. Kobud, qalın 
bığları sifətinə qorxunc görkəm verən bir kişi maşından düşdü. Bu 
snayper Mürsəl idi. Sükanın arxasında isə başqa bir adam oturmuşdu. 
Mürsəl bloka girib, səs-küy salmadan, 
Qasımlının arxasınca düşdü. Qasımlı ikinci mərtəbəyə çatmışdı və düz 
onun qarşısında idi. Mürsəl, tərəddüd etmədən, tapançasını çıxarıb 
arxadan, Qasımlının ürək nahiyəsini nişan aldı... 
Lakin yad maşını blokun qapısında görəndən, diqqəti arxada olan xəfiyyə 
ildırım sürəti ilə geri döndü və öz silahını çıxara bildi. Ancaq ürəyini 
Mürsəlin gülləsindən xilas edə bilsə də, sinəsini xilas edə bilmədi. Həmin 
an, güllə sağ çiyninin altından sinəsini dəlib keçdi. 
Qasımlı ikinci gülləni atmağa imkan vermədi. Öhdəsində olan 
 
245 
  
yarım saniyə vaxt ərzində, düşmənin harasını nişan almağı düşünməyə də 
imkan yox idi və odur ki, geri çevrilməyi ilə düşmənin alnına atəş açmağı 
bircə anda baş verdi. Sərrast atdığı güllə Mürsəlin gicgahını parçaladı və 
o, arxası üstə pilləkənə sərildi. 
Qasımlı yıxılmamaq üçün divara söykəndi. Qan sinəsindən axıb 
köynəyini isladır, üzü aşağı süzülürdü. Pilləkən qana bulanmışdı. 
«TOYOTA»nın qapısı çırpıldı və o, sürətlə uzaqlaşıb getdi. Bloka sakitlik 
çökdü. Mənzillərdən güllə səsinə çıxan yox idi. Qasımlı hiss etdi ki, nəfəs 
almağı çətinləşir. Bütün qüvvəsini toplayıb pillələri qalxmağa başladı. 
«Görəsən, Nuranə gəlibmi? - deyə düşündü. - Yox, hələ gəlməz! Nemət 
də işdə olar... Ancaq Fədayə, yəqin ki, evdədir...» 
Ona təcili yardım lazım idi. Yoxsa ölüm yaxınlaşırdı. Boğulur, gözləri 
toranlaşırdı. Hər şeyi dumanlı görürdü. 
«Bir azdan huşumu itirəcəm! Tələsməliyəm! Az qalıb, sağdakı qapı 
Nemətin qapısıdır. - Divardan tutub, daha bir neçə pillə qalxdı. - Bu nədir, 
bloka girən bir adam da yoxdur! Mahir gəlməliydi... Yox, ona dediyim 
vaxtdan tez gəldim evə. O, gec gələcək. Ancaq qanın axmasını tezliklə 
kəsməsələr, öləcəm... - Moskvadakı mənzili gözlərinin önünə gəldi. Qan 
içində olan ailəsini gördü. Körpə qızını 
xatırladı. Özünü saxlaya bilməyib, pilləkənə yıxıldı. - Doğrudanmı, mən 
ölürəm?! Deməli, mən öləcəm, o əclafda mənə rişxəndlə güləcək? Bu ola 
bilməz! Bu mümkün deyil!» 
Dizlərini yerə verib sonuncu pillələri də qalxdı və Nemətin mənzilinin 
qapısına çatdı. Ayağa qalxıb zəngin düyməsini basmaq üçün adi insan 
qüvvəsi xaricində iradə sərf etməli oldu. Ancaq əli düyməyə çatmamış, 
yenə yerə sərildi. Gözündə hər şey qaranlıqlaşmağa başladı. 
 
 
 
 
246 
  
Birdən ona elə gəldi ki, aşağıdan qışqırıq səsi gəldi. Hə, kimsə Mürsəlin 
meyitini görüb qışqırmışdı. İndi isə pilləkənlərlə yuxarı qaçırdı. 
Bədənindəki son gücünü toplayıb, özünü yaşamağa məcbur etdi. 
Pilləkənləri qalxan adam ona çatanda daha bərkdən çığırıb dizi üstə çökdü 
və onun qollarından yapışdı. Qasımlı gözlərini birtəhər açıb, qarşısında 
Nuranənin sifətini gördü və o anda da huşunu itirdi. 
Nuranə qalxıb zəngin düyməsini basmaq əvəzinə, bütün gücü iiə qapını 
yumruqlamağa başladı. Qapını açan Fədayə Qasımlının qan içində 
olduğunu görüb, vəziyyəti başa düşdü və içəri qaçaraq təcili yardıma zəng 
vurdu. Sonra isə Nuranə ilə köməkləşib çox hörmət bəslədiyi bu insanın 
sinəsindən axan qanı kəsməyə çalışdı. 
Təcili yardım maşını tez gəldi. Qanbay Qasımlını maşına qoyub 
xəstəxanaya apardılar. Nuranə də onlarla getdi. Elə maşındaca Qasımlıya 
tibbi yardım göstərməyə başladılar. O, həyatla ölümün arasında yer tutan 
anlar yaşayırdı. 
Fədayə Nemətə zəng vurub onu vəziyyətdən xəbərdar etdi. Nemət də 
Mahirə zəng vurdu və hər ikisi birlikdə özlərini xəstəxananın həyətinə 
çatdırdılar. Ancaq onlar Qasımlını görə bilmədilər. Onu «Reanimasiya» 
şöbəsinə yerləşdirmişdilər və yanına heç kəsi buraxmırdılar. 
Nuranə başını yoğun şam ağacına söykəyib ağlayır, Allaha yalvarırdı: 
«Ay Allah, sənə qurban olum, onu ölməyə qoyma! Məni öldür, ancaq ona 
qıyma! Razı olma, bir əclafın gülləsindən ölsün o!» 
Nemətlə Mahiri görüb gözlərini quruladı və onlara yaxınlaşdı. O da onlar 
kimi dayanıb gözlərini «Reanimasiya» şöbəsinin həyətə baxan, bağlı 
dəmir qapısına dikdi. Nə xəbər gəlsəydi, bu qapıdan gə¬ləcəkdi... 
Dəqiqələrin isə biri bir il olmuşdu... 
Nəhayət, həkimin köməkçisi qapıdan çıxdı: 
 
 
 
247 
  
- İndi gətirilən xəstənin adamı kimdi burada? 
- Bizik! - Mahir cavab verdi. 
- Ona qan vurmaq lazımdır! 
- Niyə vurmursunuz? - Mahir əsəbi soruşdu. 
- Doğrusu, yoxumuzdur... - köməkçi əllərini yana açdı. - Ancaq almaq 
olar... Gec olmasa... 
- Məndən alın! - Nemət dedi. 
- Mən verərəm! - Mahir dedi. 
- Ona birinci qrup lazımdır! - köməkçi bildirdi. 
Bayaqdan Nemətgildən utanıb özünü qabağa verməyən Nuranə cəld irəli 
keçdi: 
- Mənimki birinci qrupdur! 
- Gəlin! - köməkçi onu özü ilə içəri apardı. 
Nuranədən qan alıb, tələsik palataya apardılar. Bir-iki tibb bacısı dəhlizdə 
ora-bura qaçırdı. Nəzarətsiz qalan Nuranə səndiriəyə- səndirləyə 
addımlayıb (Ondan normadan artıq qan almışdılar) palatanın qapısından 
içəri boylandı. Hündür stolun üstündə uzadılmış Qasımlının üzərinə ağ 
mələfə çəkilmişdi. Ağzında süni nəfəs vermək üçün qapaq var idi. 
Hündürdən asılmış şüşə qabdan qırmızı maye damcılayıb nazik boru ilə 
onun bədəninə ötürülürdü. 
Tibb bacıları Nuranəni görən kimi qapıdan uzaqlaşdırdılar. O çıxışa doğru 
gedəndə, özünü saxlaya bilməyəcəyini başa düşüb, pəncərənin önünə 
getdi və üzünü pəncərəyə tutub ağlamağa başladı. Ona elə gəlirdi ki, ən 
əziz bir adamı ölüm ayağındadır. Göz yaşlarının 
 
 
 
 
248 
  
qarşısını ala bilmirdi. Bu vaxt çiynində bir əl hiss edib geri döndü. Bu, 
şöbənin baş həkimi idi. Nuranəni yaxındakı otağa aparıb, su verdi. Suyu 
içməyini gözləyib soruşdu: 
- Sizin nəyinizdir o? 
Nuranə cavab verməyib yenə ağlamağa başladı. 
Qasımlının vəziyyəti qətiyyən yaxşı deyildi. Şöbənin həkimləri öz 
acizliklərini boyunlarına almaq istəmir, bacardıqlarını edirdilər... Ancaq... 
ümid az idi. 
Bu vaxt həyətə bir maşın daxil olub, «Reanimasiya» şöbəsinin qapısı 
yaxınlığında dayandı. Sürücünün yanında əyləşmiş gənc cəld maşından 
sıçrayıb çıxdı və arxa qapını açdı. Gözlərinə qara eynək taxmış bir kişi 
maşından düşüb Mahirgilə yaxınlaşdı. 
- Polkovnik Qasımlının adamısınız? - deyə soruşdu. 
- Bəli! - Mahir cavab verdi. 
- Bəs onu buraya niyə gətirmisiniz? 
- Təcili yardım gətirib onu... 
O, daha bir söz deməyib qapıya yaxınlaşdı. Maşında onunla gəlmiş oğlan 
artıq qapını açdırmışdı. Onu baş həkim qarşılayıb otağına apardı. 
- Bizi indicə buraya gətirilmiş yaralının vəziyyəti maraqlandırır! - 
qara eynəkli adam kabinetə daxil olan kimi dilləndi. 
-Vəziyyəti ağırdır... - Baş həkim dedi. - Ancaq əlimizdən gələni edirik. 
- Doktor, xəbərdarlıq edirəm! - kişi ciddi şəkildə barmağını silkələdi. 
- O, sağalmalıdır! Əgər bacarmayacaqsınızsa, deyin, tədbir görək. 
- Hələlik qan vurmuşuq. - həkim inamsız cavab verdi. - Bir azdan 
cərrahiyə əməliyyatı keçirəcəyik... 
 
 
249 
  
- Siz ilkin hazırlıqları görün, əməliyyat üçün başqa həkim gələcək! 
- Baş üstə, cənab general! 
- İndi isə, yubanmadan işə başlayın! 
Qara eynəkli kişi bunu deyib, cəld otaqdan çıxdı. Həyətə düşüb maşına 
minən kimi, maşın hərəkətə gəlib sürətlə xəstəxananın həyətindən 
uzaqlaşdı. 
O gedəndən azacıq sonra, müxtəlif xəstəxanalardan ən bacarıqlı həkimlər 
gəlməyə başladılar. Xəstəxanada bütün işçilər əl-ayağa düşmüşdülər. 
Cərrahiyyə əməliyyatına ciddi hazırlıq gedirdi. Qanbay Qasımlının isə 
bütün bunlardan xəbəri yox idi. 
 
 
 
XXIX Fəsil 
Kamerada ölüm 
Əlikramın Qanbay Qasımlının mənzilinə soxulması və onu öldürmək 
istəməsi barədə heç bir orqana məlumat verilməmiş, bu hadisə barədə heç 
yanda danışılmamışdı. Ancaq maraqlıdır ki, səhəri günkü hadisədən, yəni 
Mürsəlin ölümü, Qasımlının isə ağır yaralanması ilə bitən hadisədən 
dərhal sonra, Əlikram tutularaq rayon prokurorluğuna aparıldı. 
İstefada olan polis polkovniki Qanbay Qasımlıya edilən sui-qəsd və 
restoran sahibi Mürsəlin ölümü ilə əlaqədar cinayət işi açılmışdı. İşi 
hadisənin baş verdiyi rayonun prokurorluğu aparacaqdı. İbtidai istintaq 
müstəntiq Ağatural Binyətova tapşırılmışdı. 
Ramin Əlibəyli Məlikxanlının xitam verilmiş işi ilə bu işin 
birləşdirilməsini, yaxud onlar arasında uyğunluq axtarılmasını qətiyyən 
istəmirdi. Onun fikrincə, baş vermiş hadisə şəxsi zəmində olmuşdu və 
 
250 
  
müstəqil xəfiyyə Qanbay Qasımlının Məlikxanlı ilə əlaqədar apardığı 
təhqiqata heç bir dəxli yox idi. O, Binyətova elə bu cür də tapşırmışdı. 
İstintaqın vasitəsilə Qasımlıya edilən qəsdin «Əsl səbəbi» 
aydınlaşdırılmalıdır! 
Dolu bədənli, yanaqları və bumu həmişə qırmızı çuğundur kimi 
qıpqırmızı olan Binyətov Ramin Əlibəyliyə sadiq adam idi. Və onu çox 
yaxşı başa düşmüşdü. Məlikxanlının artıq xitam verilmiş işi 
təzələnməməlidir! Bu, Əlibəyli kimi nüfuzlu adamın adına xələl gətirə 
bilərdi. 
Müstəntiq Binyətov istintaqa Əlikramın dindirilməsi ilə başlamışdı. İndi 
isə Nuranəni danışdırırdı. Nuranə Qasımlının yaralanmasından bir gün 
əvvəl özünün başına gələn hadisəni danışıb qurtarmışdı. 
Müstəntiq ilk sualı belə verdi: 
- Demək, əriniz, evində işlədiyiniz adamı öldürmək istəyib. O, yəqin 
ki, sizi qısqanırmış. Düzdür? 
- O mənim ərim deyil! - Nuranə ikrah hissi ilə dilləndi. 
- Olsun keçmiş əriniz! Ancaq hər halda sizi qısqanırmış. 
Elədirmi? 
- Bəli... - sualın və ümumilikdə istintaqın məqsədini anlamayan 
Nuranə cavab verdi. - Bir dəfə demişdi ki, oraya niyə gedirsən? Amma... 
- Nə amma?! - Binyətov səsini qaldırdı. - Onun narazılığına 
baxmayaraq, Qasımlının evində işləməyə davam etmisən. Onun isə 
qeyrəti buna dözməyib və Qasımlını öldürmək qərarına gəlib. Bu 
birinci dəfə alınmayanda isə dostu Mürsəldən kömək istəyib. 
 
 
 
 
 
 
251 
  
- Xeyr! - Nuranə qəti etiraz etdi. - Onlar Qanbay müəllimi başqa işə 
görə öldürmək istəyirdilər. Qanbay müəllim, nədəsə onlara mane 
olurmuş. Bu işdə, sadəcə, məndən istifadə etmək istəyiblər. 
- Elə danışırsınız, elə bil körpə uşağı aldadırsınız! - Binyətov başını 
yırğaladı. - Öz işinizi ört-basdır etmək istəyirsiniz! 
- Nə işimi? - Nuranə təəccüb etdi. 
- Özün yaxşı bilirsən, işini! - Binyətov onu yırtıcı quş baxışları ilə 
süzüb dedi: - Nəzərinə çatdırım ki, sənin vəziyyətin o qədər də yaxşı 
deyil! 
- Axı mən nə etmişəm?! 
- Daha nə edəcəksən? Sənin ucbatından bir nəfər ölüb, iki nəfər isə 
yaralanıb. Həmin yaralılar da, hələ üstəlik həbsdə yatmalı olacaqlar. 
Əlikram sənin qeyrətini çəkmək istədiyi üçün bunlar baş verib. 
Nuranə ağıllı və dərrakəli qadın idi. Özünə görə, məntiqi düşünmə 
qabiliyyəti var idi. Ancaq ilk dəfə idi ki, inzibati orqana çağırılır, ilk dəfə 
idi ki, müstəntiqlə üzbəüz əyləşirdi. O, bundan həddindən artıq sıxılır, 
özünü narahat hiss edirdi. Nə deyəcəyini, Qasımlını və özünü necə 
müdafiə edəcəyini bilmirdi. Yanında, bu 
barədə ona məsləhət verə biləcək bir adam da yox idi. Bir qədər düşünüb, 
öz dediklərini sübut edəcək fakt tapdığına sevindi və danışmağa başladı: 
- Deyirsiniz ki, Əlikram məni qısqanıb, mənim qeyrətimi çəkmək 
istəyib. Birincisi nə Qanbay müəllim, nə də mən onun düşündüyü 
adamlardan deyilik. Bizim aramızda, indiyədək, heç adicə söhbət də 
olmayıb. Sonrası da, əgər Əlikram doğrudan qeyrət çəkmək istəyən idisə, 
nə üçün məni kimsəsiz bir yerdə, əclafın birinə tapşırıb gedirdi? 
 
 
 
 
 
252 
  
- Qəribə söz danışırsınız! - müstəntiq başını buladı. - Adam öz 
arvadını, yaxud özünə məhrəm hesab etdiyi başqa bir qadını dostuna 
tapşıra bilməz? 
- Əlikram onun dostu deyildi, özünün dediyi kimi, iti idi! 
- Yoxsa Mürsəl sənə orada pis gözlə baxıb? 
- Bəli! - Nuranə düşünmədən dilləndi. - O, alçağın, qansızın biri idi. 
O, manyaklıq dərəcəsində qadın düşkünü idi! 
- Yoxsa... Sənə nəsə edib? - Binyətov xoşagəlməz baxışla onu süzdü. 
O, Nuranəni öz sözü ilə dolaşdırmışdı və bu sualı verməkdə, istintaqın 
məqsədini unudub, başqa məqsəd güdürdü. Onun mütənasib bədəni, təbii 
gözəlliyi ilə diqqəti cəlb edən dodaqları, ağıllı və mənalı gözləri olan bu 
qadından xoşu gəlmişdi. 
Nuranə onun sualına cavab olaraq: 
- Yox! - dedi və qızardı. 
- Xahiş edirəm, məndən heç nəyi gizlətməyin. - Binyətovun səsi 
yumşaldı. - Özünüz dediniz ki, o qadın düşkünü idi. Siz isə, düzünü 
deməliyəm ki, çox gözəl bir qadınsınız. Necə ola bilər ki... 
Nuranə başını aşağı dikmişdi. Həyəcandan boğulur, bu söhbətin tez 
qurtarmağını arzulayırdı. 
- Yox! Heç nə etməyib! 
Müstəntiq Binyətov bir qədər düşünüb yenə «öz yoluna» qayıtdı: 
- Onda, elə belə də deyin! Daha ölüb getmiş bir adama yüz cür böhtan 
atmayın! - azacıq ara verib, yenə sözünə davam etdi: - Qulaq asın! Əgər 
biz məsələni böyütsək, sizin də, Qanbay Qasımlının da adı ləkələnəcək. 
Biabır olacaqsınız! Təsəvvür edin ki, arvadından yeni ayrılmış kişi, onun 
gündə gedib-gəldiyi evin sahibi olan, həm də tək yaşayan kişini öldürmək 
 
253 
  
istəyib. Bu nə deməkdir? Hələ mən orasını demirəm ki, Qasımlının evində 
axtarış aparılacaq və sizin əl iziniz olan tapança oradan tapılacaq. Bu da 
başqa cür başağrısı olacaq... Gəlin, özümüzü çox dolaşıqlığa salmayaq. 
Srz belə bir izahat yazın ki, ərinizdən ayrılandan sonra Qasımlının evində 
qulluqçuluq etmisiniz. Keçmiş əriniz oraya getməməyiniz barədə sizə 
dəfələrlə xəbərdarlıq 
edib. Amma siz yenə oraya getməyə davam etmisiniz. Sonra istəyirsinizsə 
yazın ki, Qanbay müəllim çox yaxşı adamdır və aranızda heç vaxt, heç bir 
yaxınlıq olmayıb. Nəhayət, yazın ki, həmin gün oraya gedəndə Əlikramı 
Qasımlının mənzilində görmüsünüz. Əlikram onu öldürməyə gəlibmiş. 
Ev sahibi isə onu yaralamışdı və evdən qovdu. Vəssalam! Görürsünüz, 
hər şey həqiqətə uyğun və sizin xeyrinizədir. Həm də sizin Qanbay 
Qasımlının! Bunları yazın, daha başqa söhbət lazım deyil! 
Nuranə başını aşağı dikib, fikrə getmişdi... Bu müstəntiq heç yaxşı adama 
oxşamır. Ancaq dediyi sözlər ağlabatandır. Bəlkə doğrudan da məsələni 
böyütmək lazım deyil?! Axı onunla Qanbay müəllimin adı birlikdə 
hallanıb, iş böyüsə Nuranə canından artıq sevdiyi o insanın üzünə baxa 
bilməyəcək?! Nə də, daha onun mənzilinə ayaq basa bilməyəcək! Bunu 
isə, o istəmirdi... 
Kaş, Qanbay müəllim indi sağ-salamat, ayaq üstə olaydı. Onda özü bu işə 
bir əncam çəkərdi. Polkovnikin vurulmağından iki gün keçirdi. 
Cərrahiyyə əməliyyatı müvəffəqiyyətlə başa çatmışdı. Ancaq hələ də 
onun yanına adam buraxmırdılar. Nuranə buradan çıxan kimi, yenə 
xəstəxanaya gedəcəkdi. Mahirlə Nemət də növbə ilə xəstəxananın 
həyətində olurdular. 
Başını qaldırıb, izahat verməyə razı olduğunu bildirdi. Binyətov cəld ona 
kağız-qələm verdi və nə yazacağını bir daha başa saldı. Qadın izahatı 
yazıb qurtarandan sonra, müstəntiq kreslosunda yayxanıb bir daha onu şor 
baxışlarının süzgəcindən keçirdi və yenə «sən»ə keçdi: 
 
254 
  
- Neçə uşağın var? 
-İki... 
- Ərindən niyə ayrıldın? 
- İçirdi... Bizi təhqir edirdi... 
- İndi özünü dolandıra bilirsən? 
- Bəli. Dolanırıq. 
- Başqa evdə də işləmək istəyərdin? 
- Xeyr! Heç vaxt! - Nuranə başını silkələdi. 
- Niyə? Bəs onun evində niyə işləyirsən? 
- O, əmim qızının qonşusudur. Onun mənzilində işləməyi əmim qızı 
xahiş etmişdi məndən. Həm də Qanbay müəllim kimi adam indi çox 
azdır... 
- Bəs yaxşı pul versələr, necə? Bir də ki, hələ bilinmir, o öləcək, yoxsa 
qalacaq... 
-Yox! 
Nuranə hirsindən lap ağlamaq istədi. Yaman sıxılırdı bu otağın 
havasından, bu adamın xoşagəlməz baxışlarından. Tez xilas olmaq 
istəyirdi buradan. Lap tez! 
-Yaxşı... Deməli belə... Aydındır... - Binyətov qırmızı sifətini qaşıdı. - Dur 
get! Səninlə yenə görüşəcəyik. Amma yenə deyirəm, artıq söhbət lazım 
deyil! Sən nə başa düşürsən, Qasımlı kimə mane olur, ya kiminləsə 
düşmənçilik edir? Başını ağrıdarsan. Dur get! Lazım olan kimi 
çağıracağam! 
* * it 
 
 
 
255 
  
Bir neçə saat sonra Binyətov, baş tutmamış birinci sui-qəsdin şahidi, 
jurnalist Nemət Sabirlini danışdırdı. Nemət üç gün əvvəl, qonşusunun 
mənzilində, onunla şahmat oynayarkən, Əlikramın mənzilə soxulduğunu 
və qonşusunu vurmaq istəyərkən Qasımlının özünü müdafiə edərək, onu 
yaraladığını bildirdi. Onu da qeyd etdi ki, Əlikramın özünün deməyinə 
görə, guya keçmiş arvadını qısqandığı üçün Qasımlını öldürmək 
istəyirmiş. 
Nemət, sonra Nuranənin gəldiyini və başına gələnləri danışdığını qeyd 
etdi. Nemətin fikrincə, bu, birbaşa Qanbay Qasımlını aradan götürmək 
üçün təşkil olunmuş iş imiş. 
Binyətov gülüb başını buladı: 
- Siz savadlı adamsınız. Başa düşməlisiniz ki, Əlikram qısqanclıq 
zəminində keçmiş arvadını da, Qasımlını da öldürmək istəyib. Sonradan 
ilişməmək üçün isə, dostu Mürsəllə belə bir plan qurub. Siz, izahatınızı 
elə bu məzmunda da yazın! 
Nemət Sabirli etiraz etdi: 
- Bu mənim başıma girmir. Əlikram şərəfsizin biridir və ondan qeyrət 
gözləmək düzgün deyil. Bir də ki, Mürsəl ona yox, o, Mürsələ tabe olub. 
Necə oldu ki, Mürsəl onun qeyrətini çəkmək üçün bu işə qoşuldu və 
axırda da özünü ölümə verdi?! 
- Siz nə demək istəyirsiniz? - Binyətov ciddi tərzdə sual verdi. 
- Mən, ancaq gördüklərimi və eşitdiklərimi yaza bilərəm. Onu da 
Qanbay müəllimlə məsləhətləşəndən sonra! Gözləyin, o sağalıb qalxsın, 
özü sizə daha çox şey deyə bilər. 
- Bəlkə heç o sağalmayacaq? - Binyətov istehza ilə soruşdu. 
- O sağalmalıdır! Əməliyyat uğurla keçib. Ən yaxşı həkimlər baxır 
 
 
 
256 
  
ona. 
- Sizin dostunuz sağalsa da, işi yaxşı olmayacaq. O, adam öldürüb. 
Birini öldürüb, birini də yaralayıb! 
- Hər ikisində özünü müdafiə edib! - Nemət qətiyyətlə dilləndi. 
- Bunu hələ bilmək olmaz! Həm də ki, qanunsuz silah saxlayıb. 
- Onun silahı qanunidir. - Nemət bunu bildiyi üçün belə dedi. 
- Evinə gəlib-gedən qadını yoldan çıxarıb! 
- Bu heç vaxt ola bilməz! - Nemət ayağa qalxdı. 
- Baxarıq... Deməli, siz izahat vermək istəmirsiniz... 
- Mən izahat verdim! 
- Yazmaq istəmirsiniz?! 
- Xeyr! Bu mənim hüququmdur! 
- Nə deyirəm... gedin, çağıranda gələrsiniz. Ancaq fikirləşin! Mən 
sizdən yalnız görüb, eşitdiklərinizi yazmağı xahiş edirəm... 
Nemət prokurorluqdan dilxor halda çıxdı: 
«Bunlar nə düşünürlər, nə etmək istəyirlər? Şeytan da baş açmaz 
bunlardan! Bircə Qanbay müəllim özünə gəlsəydi... Ancaq gərək bir 
Fazil Məmmədli ilə də məsləhətləşim...» 
* * * 
Binyətov Əlikramı iki gündə üçüncü dəfə idi ki, danışdırırdı. Birinci dəfə 
danışdıranda, Əlikram Mürsəlin göstərişini yerinə yetirdiyini, hətta 
Mürsəlin də başqa bir şəxsin əmri ilə hərəkət etdiyini demişdi. Binyətov 
bu barədə Ramin Əlibəyliyə məlumat verməyinə peşman olmuşdu. 
Əlibəyli hirslənib, telefonda ona ağzından gələni demişdi: 
 
257 
  
- Sən orada istintaq aparırsan, yoxsa nağıllara qulaq asırsan? 
Beşinci sinif şagirdi qədər savadın olmaya-olmaya o postu tutmusan, elə 
bilirsən işləmək asandır? Nə adam? Nə göstəriş?! Kişi öz namusunu 
kiminsə göstərişi ilə qorumalıdır? Sizlərdə belə olur?! 
Binyətov bu sözlərdən sonra, bir daha öz payını götürmüşdü... 
İndi isə sağ qolu hələ də sarıqlı olan, üç gündə xeyli arıqlayıb gözləri 
çuxura düşən Əlikrama baxıb sakitcə soruşdu: 
- Fikirləşdin? 
- Başına dönüm! - Əlikram fağırcasına dilləndi. - Axı mən kiməm ki, 
Mürsələ göstəriş verəydim. Vallah, o öyrətdi məni. O yazığa da həmin, 
dediyim adam göstəriş vermişdi. 
- Kimdir axı o adam? - Binyətov səbrini basıb soruşdu. 
- Mən onu iki dəfə görmüşəm. Mənim işlədiyim mağazaya gəlib. 
Ayaqüstü Mürsəllə danışıb, sonra da maşına minib, gedib. Ancaq bilirdim 
ki, Mürsəl nə edirsə, onun əmriynən edir. Ondan bərk çəkinirdi 
rəhmətlik... 
- Sən o adamı görsən, tanıyarsan? 
- Əlbəttə ki... 
- Bura bax! - müstəntiq söhbəti dəyişdi. - Necə oldu ki, sən öz arvadın 
olmuş qadını bağda Mürsəllə tək qoyub getdin Qasımlının evinə? Buna 
qeyrətin necə yol verdi? 
- O, daha mənim arvadım deyil axı? - Əlikram sakitcə cavab verdi. 
- Sənin üçün fərqi yoxdurmu, onlar orada nə iş görüblər? 
-Xeyr... Biz ayrılmışıq... 
- Səncə, Mürsəl nəsə edə bilərdi ona? 
 
258 
  
- Bilmirəm... Yəqin ki... 
- O barədə yola gələndir? 
-Kim? 
- Nuranə... 
- Nə bilim... 
- Evli olanda necə idi? 
-Yaxşı... - Əlikram başını aşağı saldı. 
- Bəs niyə ayrıldın, ay axmaq? 
- Özü ayrıldı. Mən istəmirdim. 
Binyətov sorğu-sualdan bezib əlini stola vurdu: 
- Ə, sən nə namussuz adamsan!? Mən istəyirəm sənə kömək edim, 
sən isə iki gündür özünü tərsliyə qoymusan. Sən onsuz da yatacaqsan, a it 
oğlu, it! Heç olmasa, yatanda kişi kimi yat! Bircə kəlmə yaz ki, keçmiş 
arvadını Qasımlıya qısqandığın üçün onu öldürmək istəmisən. 
Alınmayanda bunu Mürsəldən xahiş edib, ona 
pul təklif etmisən. 
- Mənim pulum haradandır, ay sənə qurban olum? - Əlikram əlini 
yellədi. 
- Yaxşı, havayı xahiş etmisən. Dost kimi! 
- Axı belə olmayıb!? - Əlikram ağlamağa başladı. 
- Sən yaz ki, belə olub! - Binyətov bağırdı. - Belə yazmasan Mürsəlin 
əlaltısı kimi, Qasımlının mənzilinə soxulub ona qəsd etmək istəyən şəxs 
kimi türməyə düşəcəksən! Onda sənə deyəcəklər ki, arvadının qeyrətini 
başqasının göstərişi ilə çəkmək istəmisən. Hələ onu da bacarmamısan! 
Bilirsən, onda başına nə oyunlar gələcək? Ancaq mən deyən kimi yazsan, 
 
259 
  
deyəcəklər ki, özünün gücü çatmayanda dostundan istifadə edib. 
Deyəcəklər ki, kişi adamsan! 
- Balalarımın canına and içirəm, mənim bu işdə heç bir günahım 
yoxdur. - Əlikram zarıdı. - Məni məcbur etdilər. Mən də, Mürsəl də bircə 
onu bilirdik ki, o polkovnik öldürülməlidir. Mürsələ belə göstəriş 
vermişdilər. Mürsəl də məni məcbur elədi. 
- Sən yenə öz dediyini deyirsən? - Binyətov qalxıb onu vurmaq istədi. 
Ancaq nədənsə, tez də fikrindən daşındı. Sakitləşib yerində oturdu: 
- Qulaq as! Mən səninlə razılaşıram. Ancaq sən də daha mənim 
əsəblərimlə oynama. İndi deyəcəyim şəkildə izahat ver. Sol əlinlə yaza 
bilmirsənsə, diktofona danış, mənim yazacağım protokola qol çək! 
- Necə? - Əlikram gözünün yaşını qolunun sarğısı ilə sildi. 
- De ki, Qanbay Qasımlı ilə Nuranədən söz-söhbət gəzirdi. Bu isə 
sənin qeyrətinə toxunurdu. De ki, özünü təhqir olunmuş hesab edirsən və 
bunun günahı Qasımlı ilə Nuranədədir. Sonra, guya Mürsəl sənə deyib ki, 
kişisənsə, gərək Qasımlını öldürəsən! Sən də onun sözüylə Qasımlını 
öldürməyə getdin. Ancaq alınmadı. Onda Mürsəl dedi ki, dostumun 
qeyrətini mən çəkəcəm. Getdi və Qasımlı onu öldürdü. De ki, Qasımlıya, 
Nuranəyə, hətta özünə nifrət edirsən. Eşidirsən? Özünə də! Belə desən, 
bu, etdiyin əməli xeyli yüngülləşdirəcək. De ki, səndə heç bir günah 
yoxdur. Guya sənin qeyrətini tapdalayıblar. Buna görə, həyatdan da 
bezmisən. Bax, diktofona bu şəkildə danışsan, sənin günahların yuyulmuş 
olar. 
Mürsəl də öldüyü üçün iş bağlanar. Səni buraxarlar. Rədd olub gedərsən, 
xarabana. Mən də istəmirəm ki, sən həbs olunasan. Razısan? 
- Razıyam... - Əlikram dilləndi. - Sizə yalvarıram, məni qurtarın 
buradan! 
260 
  
- O, sənin özündən asılıdır. Hazırsan? 
-Bəli... 
Müstəntiq diktofonu stolun siyirməsindən çıxarıb, düyməsini basdı. 
- Danış! - dedi. - Nəyə görə Qanbay Qasımlını öldürmək istəyirdiniz? 
Əlikram eynən müstəntiqin öyrətdiyi kimi danışmağa başladı. Danışığının 
sonunu o qədər təbii bitirdi ki, Binyətov özü də məəttəl qaldı: 
- Əməlli-başlı artistsənmiş ki sən?! 
Sonra protokol yazıb ona qol çəkdirdi. Düyməni basıb, növbətçi 
polisi çağırdı və Əlikramı kameraya göndərdi. 
* * * 
Səhəri gün tezdən müstəntiq Binyətova xoşagəlməz xəbər verdilər. 
Əlikram kamerada özünü öldürmüşdü. Başını beton divara vurub 
parçalamışdı. Binyətov xəbəri eşidəndə yalançı bir təəccüblə ah çəkib 
başını buladı: 
- Bədbəxt oğlu bədbəxt! Namusunun intiqamını ala bilmədi. Axırda 
gücü özünə çatdı... Dözə bilmədi namussuzluğa! Kişi adam 
imiş! 
Təklikdə qalan kimi zəng vurub bunu Ramin Əlibəyliyə çatdırdı. -Aha!... 
Deməli belə! - Əlibəyli cavab verdi. - Cənab Qasımlı cavab verməli 
olacaq buna!.. 
XXX Fəsil 
Həkimi çağırın 
Qanbay Qasımlı sürətlə sağalırdı. Xəstəxanaya gətirildiyinin dördüncü 
günü «Reanimasiya» şöbəsindən çıxarılıb, tək adamlıq, rahat bir palataya 
yerləşdirildi. Onun sürətlə sağalmasında özünün də rolu böyük idi. Dəmir 
 
261 
  
iradəli bu adam bütün gücünü toplayıb bədənindəki həyat prosesini 
qüvvətləndirməyə çalışır, özündə tez sağalacağına inam yaradırdı. 
Çarpayıda hərəkətsiz uzanıb qalmağın narahatlığını azaltmağa çalışırdı. 
Vərdiş etdiyi siqaret və qəhvədən ayrı düşməyi də onun narahatlığını 
artıran səbəblərdən idi. Ancaq dözürdü. Yeganə arzusu tezliklə sağalıb 
ayağa durmaq, başladığı təhqiqatı sona yetirmək idi. Sonra isə, bir həftə 
heç bir işlə məşğul olmayıb dincəlmək istəyirdi. 
Palataya köçürüləndə Mahir, Nemət və Nuranə yanında idilər. Onlar çox 
sevdikləri bu adamın qanı qaçmış sifətinə, kəskinliyini bir qədər itirsə də 
yenə ağıllı və qəmgin görünən gözlərinə baxıb baş vermiş hadisə üçün 
dərindən təəssüf hissi keçirirdilər. Eyni zamanda sevinirdilər ki, Qanbay 
müəllim ölümdən qurtarıb, yenidən həyata qədəm qoymuşdu. 
Həkim Nuranəni Qasımlıya göstərib dedi: 
- Bu qız, nəyinizdi bilmirəm, qanınızın tükənmək üzrə olan bir 
vaxtında sizə öz qanını verdi. Dostlarınız da bu üç gündə xəstəxanadan 
uzaqlaşmayıblar. 
Qasımlı gülümsər baxışları ilə onlara minnətdarlığını bildirdi. Təşəkkür 
etmək üçün münasib bir söz tapa bilmirdi. Mahirin baxışlarında həmişəki 
kimi həyat qaynayırdı. Sevindiyi açıq-aydın hiss olunurdu. Nemət 
sevinirdisə də, gözlərində kədər oxunurdu. Deyəsən, dostunu itirmək 
qorxusu hələ tam çəkilib getməmişdi. Nuranənin rəngi ağarmışdı. 
Yetişmiş albalı rəngində olan dodaqları bir az solğunlaşmışdı. Yəqin, bu, 
qan verdiyi üçün belə olmuşdu. Mahirgilə nisbətən, bir az kənarda 
dayanmışdı. Həyəcanlı və narahat görünürdü. Bəlkə də dostların arasında 
özünü artıq hesab edirdi. 
Qasımlı bu üç nəfərin üçünə də ayrılıqda nəzər yetirdi. Onlardan başqa, 
əslində onun kimi var idi ki?.. Bunu düşünəndə Moskvada dəfn etdiyi 
ailəsi yadına düşdü. Sifəti tutqunlaşdı... 
 
 
262 
  
Birdən, nə fikirləşdisə, Nemətə baxıb soruşdu: 
- Sizi danışdırıblar? 
- Hə! - Nemət cavab verdi: - Ancaq mən izahat vermədim. 
- İşi şəxsi zəminə yönəldirlər? 
- Hə... - Nemət başı ilə təsdiq etdi. 
Qasımlı üzünü kənara çevirdi. Elə bil ki, bu məsələyə görə Nuranədən 
utanırdı. Onu narahat etməmək üçün hamı palatadan çıxdı. Palatanın 
qarşısında dəhliz bir qədər genişlənmişdi ki, əmələ gələn bu meydançada 
divar boyu divan və kreslolar düzülmüşdü. Pəncərələrin qarşısına iki 
böyük gül dibçəyi qoyulmuşdu. Dibçəklərdəki güllərin süni olduğu 
diqqəti cəlb edirdi. Dəhlizdə sakitlik idi. Tək-tək adamlar gözə çarpırdı. 
Palata ilə üzbəüz meydançanın qarşı küncündəki kresloda başının yarıdan 
çoxu keçəlləşmiş, qırx yaşlarında kişi oturmuşdu. Əyninə geydiyi mavi 
rəngli köynəyin üstündən sarı qalstuk vurmuş bu kişi qəzet oxumaqla 
məşğul idi. Mahir Talıbov nədənsə, onun davranışından şübhələndi. 
Ancaq tez də fikirləşdi ki, palataların hansındasa yatan bir xəstənin adamı 
ola bilər. 
Həkim onlardan ayrılıb kabinetinə gedəndə dedi: 
- Yaxşı olar ki, gecələr biriniz gəlib xəstənin yanında qalasınız. 
Gördüyünüz kimi, palatada boş çarpayı da var. Düzdür, növbətçi həkim 
və tibb bacıları səhərə kimi öz otaqlarında oyaq olurlar. Ancaq ehtiyac 
olanda onları çağırmaq və bir də, xəstə su istəyəndə vermək üçün deyirəm. 
Hər ehtimala qarşı... 
Nuranə fikirləşmədən: 
- Mən gəlib qalaram! - dedi. 
- Bəs uşaqlar? - Nemət soruşdu. 
 
 
263 
  
- Onları gətirib sizdə qoyaram. 
Nemətin yadına bir neçə gün əvvəl Fədayə ilə olan söhbəti düşdü. Bir söz 
deməyib razılaşdı. Qərara gəldilər ki, Nuranə hələlik evə getsin. Ancaq 
axşam düşən kimi, Qasımlının yanında qalmaq üçün qayıdıb xəstəxanaya 
gəlsin. Mahirlə Nemət də palataya girib polkovnikə tezliklə sağalmağı 
arzu etdilər və birlikdə xəstəxanadan çıxdılar. Nemət Nuranəni maşınla 
aparıb evlərinə qoydu. 
Onlar gedəndən az sonra çiyninə ağ xalat atmış, gözlərində qara eynək 
olan bir nəfər, həkimlə birlikdə palataya gəldi. Dəhlizdəki kresloda 
oturmuş sarı qalstuklu kişi onları görəndə ani olaraq yerində qurcuxdu. 
Ancaq qara eynəkli adamın ona ötəri nəzər salıb palataya girdiyini 
görəndə, yenidən qəzeti üzünə tutub oxumağa başladı. 
Həkim özü ilə gətirdiyi adamı palatada qoyub çıxdı. 
Qara eynəkli adam stulu çarpayıya yaxınlaşdırıb əyləşdi: 
- Salam, polkovnik, sizin burada nə işiniz var? 
- İstirahət edirəm... - Qasımlı gülümsəyib cavab verdi. - Gördüyünüz 
kimi... 
- Görürəm... - qonaq başını yırğaladı. - Ancaq mənə elə gəlir ki, 
bu heç də xoşagələn istirahət deyil... - bir qədər susub, yenidən danışmağa 
başladı. - Mən sizi möhkəm məzəmmət edərdim, amma sizə qarşı ardıcıl 
olaraq təşkil olunmuş sui-qəsd məni düşünməyə vadar edir. Mənə elə gəlir 
ki, bu sui-qəsdlər, öyrəndiyimiz kimi, heç də şəxsi zəmində deyil. Sizin 
kimi ciddi adam haqqında belə düşünmək, nadanlıq olardı... 
- Bəs siz nə düşünürsünüz? - Qasımlı maraqla soruşdu. 
- Əslində, bu çox qaranlıq məsələdir. Mənim özüm üçün də 
maraqlıdır ki, siz özünüz bu barədə nə düşünürsünüz? Aydındır ki, siz indi 
 
 
264 
  
Məlikxanlının işi ilə məşğulsunuz. Mən, artıq, bu işlə maraqlanmışam. 
Burada şübhə doğuran heç bir şey yoxdur. 
Məlikxanlı öz imkanlarından sui-istifadə edib, tələbə qızı yoldan çıxarıb. 
Əlbəttə, burada onun əlaltılarının da iştirakı şübhəsizdir. Qız düşdüyü 
vəziyyətlə barışmayıb, özünü öldürüb və bu barədə məktub qoyub. 
İstintaq Məlikxanlının cinayətini sübuta yetirəndə isə o, tamamilə ifşa 
olunduğunu görərək, intihar edib. Buraya qədər hər şey gün kimi aydın və 
sadədir. Lakin sizin bu işi müstəqil araşdırmağınız və çox güman ki, məhz 
buna görə sizə sui-qəsd təşkil edilməsi məndə də şübhə oyadıb. 
Düşünmüşəm ki, bu iş Məlikxanlını rüsvay edib, vəzifədən qovdurmaq 
üçün də təşkil edilə bilərdi. Əlbəttə, bu çox 
alçaqcasına təşkil edilmiş bir iş olardı, ancaq hər halda biz bəzi adamları, 
xüsusilə Cahangirovu və həmin vəzifəyə şansı olan digər adamları diqqət 
altına almışıq. Bununla belə, qarşıda yenə çox qaranlıq bir sual durur. Lap 
tutaq ki, bu təşkil edilmiş işdir, bəs onda necə olub ki, həmin qız öz xətti 
ilə belə bir iftira yazaraq, altında da öz adını qeyd edib?! 
Qasımlı gözlərini tavana zilləyib müsahibinə qulaq asırdı. Onun 
qurtardığını görüb ağır-ağır dilləndi: 
- Mən də bütün bunları aydınlaşdırmaq üçün çalışıram. Ona görə də 
sizdən kömək istəmişdim... 
Müsahibi onun sözünü kəsdi: 
- Sizə qarşı edilən sui-qəsd cəhdlərinin səbəbi nədir, bu bizə, əlbəttə, 
tam aydın deyil. Bəlkə, doğrudan da, bu şəxsi münasibətlərə görə baş 
verib?! Hər şey ola bilər. Hər halda, bunun səbəbini siz bizdən yaxşı 
bilirsiniz. Qaldı ki, təhqiqatınıza, fikrimcə, siz o qədər də düz yolda 
deyilsiniz. 
- Niyə? - Qasımlı sakit səslə soruşdu. 
 
 
 
265 
  
- Siz müstəntiq Ramin Əlibəyli ilə maraqlanırsınız. Belə çıxır ki, 
ondan şübhələnirsiniz. Niyə? Ona görə ki, o istintaqın yekununda sizin 
istədiyiniz nəticəyə gəlməyib? Nə olsun ki? Bəlkə o haqlıdır? Ya 
bəlkə işin qaranlıq məqamlarından baş aça bilməyib?! Axı özünüz də 
təsdiq edirsiniz ki, bu iş heç də asan iş deyil. Qaldı onun haqqında 
məlumata, buyur, bu onun tərcümeyi-halı. O, bacarıqlı və təcrübəli bir 
hüquqşünasdır. Bu vaxta qədər işində hər hansı nöqsana rast gəlinməyib. 
Tərcümeyi-halı da ləkəsizdir... 
- Bəs o biri xahişim? - polkovnik onun söhbətini yarımçıq kəsdi. 
Deyəsən, yenə yarası incidirdi. Üz-gözünü turşutmuşdu. 
- O biri xahişinizlə isə, - müsahibi cavab verdi: - əziz polkovnik, 
deyəsən məni dolamısınız, ya da kimsə sizi aldadıb. Məsələ burasındadır 
ki, verdiyiniz son dərəcə uzun siyahıda qeyd olunmuş obyektlərin heç biri 
Məlikxanlıya mənsub olmayıb. Ümumiyyətlə, rəhmətlik Niyazi 
müəllimin heç bir şəxsi müəssisəsi yox idi. Əlbəttə, öz adına, sözsüz ki, 
ola bilməzdi. Ancaq heç başqalarının da adına açmamışdı. O, təmiz, həm 
də ehtiyatlı adam idi. Rüşvət də almırdı. Bunlardan bizim məlumatımız 
var... Mənə verdiyiniz siyahıdakı müəssisələr isə, hamısı ayrı-ayrı 
adamların adına olmaqla, əslində bir nəfərə məxsusdur: Hüquqşünas- 
sahibkar Ruslan Dadaşova! Mən özüm də şəxsən o adamı tanıyıram və 
bilikli hüquqşünas, eyni zamanda bacarıqlı iqtisadiyyatçı olduğunu 
eşitmişəm. 
- Bəs niyə o, obyektlərini öz adına keçirmir? - Qasımlı sual verdi. 
- O ki vəzifədə işləmir? 
- O, deputatlığa namizədliyini verməyə hazırlaşır. Yəqin ki, bunu 
əvvəlcədən düşünüb. Ya da başqa bəzi məsələlərə görə öz adında çox 
müəssisənin olmağını istəməyib. Biz kapitalizmə yeni qədəm 
qoyduğumuz üçün, hələ çox şeyə alışa bilmirik. Ehtiyat edirik... 
 
266 
  
- Deməli, o siyahıda olan obyektlərin heç biri Məlikxanlının olmayıb? 
-Yox, əzizim, onların bir çoxunun «yalançı rəsmi» sahibi heç 
Məlikxanlını tanımırmış... 
Qasımlı nəyə görəsə, üzünü divara çevirdi. Qara eynəkli adam onun 
narahatlığını hiss edib, qalxmaq istədi və mehribanlıqla «sən»ə keçdi: 
- Mənə görə, nə qulluğun var? Burada sənə yaxşı baxırlarmı? 
Qasımlı birdən üzünü ona çevirdi: 
- Kömək edin, Əlibəylini bu işdən kənarlaşdırıb, istintaqı başqa 
adama tapşırsınlar! 
Qara eynəkli adam gülümsədi: 
- Çox kinlisən, Qara xəfiyyə! Lap dəvə kimi kinlisən! Özün bilirsən 
ki, sən bizə çox lazımsan və biz sənin qədrini bilirik! Ancaq bəzən lazım 
olmayan işlərlə məşğul olursan. Bilmirəm, bu pula 
görədir, ya həqiqətən peşənə belə bağlısan, ancaq hər halda, özünü daha 
ciddi işlər üçün, bizim üçün qorumalısan! 
- Bu ciddi iş deyil? - Qasımlı sakitcə soruşdu. 
Müsahibi qaşqabağını tökdü: 
- Bilmirəm, siz nə düşünürsünüz... Və onsuz da bunu 
deməyəcəksiniz. Ancaq sizin çalışmaqlarınız hədər olmayacaqsa, belə 
çıxacaq ki, ciddi iş imiş. 
- Kömək etməyəcəksiniz? 
- İnanın ki, bunun üçün əldə heç bir əsas yoxdur! 
-Yaxşı... - Qasımlı laqeydliklə dilləndi. 
- İnciyirsiniz? 
 
 
267 
  
- Yox, niyə ki? Qətiyyən! Topladığınız məlumatlara görə çox sağ 
olun! 
- Rişxənd edirsiniz? 
- Yox! - Qasımlı gülümsədi. - Ürəkdən deyirəm. 
Qara eynəkli adam ayağa qalxdı: 
- Mən getdim! Özünü qoru, Qara xəfiyyə! Çalış, tez sağal! 
Bunu deyib palatadan çıxdı. Palatanın qapısı yaxınlığında 
həkimlə dayanmış iki nəfərə ani nəzər salıb həkimə: 
- Sağ olun, doktor! - dedi və çiynindəki xalatı təhvil verərək çıxıb 
getdi. 
Sarı qalstuklu adam onu baxışları ilə yola salıb, yeni gəlmiş iki nəfərə göz 
qoymağa başladı. Onlar vəkil Fazil Məmmədli və rəhmətlik 
Məlikxanlının oğlu Zakir idilər. Həkimlə birlikdə palataya daxil oldular. 
Həkim onları doğrudan da Qasımlının çağırdığına əmin olandan sonra, 
çıxıb getdi. 
Gələnlər stul çəkib oturdular. 
- Necəsiniz, Qanbay müəllim? - Fazil mehribanlıqla soruşdu. 
- Sağ olun. Pis deyiləm. - Qasımlı bunu deyib, baxışlarını Zakirə 
çevirdi: 
- Bilirsiniz sizi niyə çağırmışam, Zakir müəllim? 
- Eşidirəm sizi... - Zakir dilləndi. 
- Mən mərhum atanıza söz vermişdim ki, lazımi təhqiqat aparıb, onun 
adını bu ləkədən təmizləyəcəm. Başa düşmədiyim səbəbə görə, o, intihar 
edib məni çətin vəziyyətdə qoydu. Düzdür, bundan sonra onun heç nədən 
 
 
268 
  
xəbəri olmayacaq, ancaq bizim borcumuzdur ki, onun günahsız olduğunu 
sübut edək... 
- Mən... - Zakir nəsə demək istədi. 
- Xahiş edirəm, qulaq asın, - polkovnik narahat halda onun sözünü 
kəsdi. - Mən dincəlmək istəyirəm. Müstəntiq işi tələsik aparıb, 
axırda da xitam verdi. İndi sizin hər ikinizdən çox şey asılıdır. Siz 
Məlikxanlının işinə, yəni o qızın ölüm işinə yenidən baxılmasını tələb 
etməlisiniz. Qoy iş başqa müstəntiqə tapşırılsın. Ramin Əlibəylidən isə, 
əvvəldən gözüm su içmədi. 
Fazil, nədənsə, fikrə getdi. Məlikxanlının oğlu isə, tez dilləndi: 
- Eşitdiyimizə görə siz çox bilikli adamsınız. Cinayət qanunlarını da 
əzbər bilirsiniz. Gün kimi aydın olan bir həqiqətin əleyhinə necə çıxış 
edirsiniz? Ekspertiza atamın günahkar olduğunu sübut etdi. İntihar 
etməklə, bunu özü də boynuna aldı. Daha nə qalıb ki? 
- Daha nə qalıb? - Qasımlı onun sualını təkrar etdi. - İnam və 
mübarizə! 
Zakir əsəbi halda əlini yellədi: 
- Mənim nə ona inamım qalıb, nə də onun üçün mübarizə etmək 
həvəsim! 
-Axı o sizin atanızdır?! 
- Bunun məsələyə dəxli yoxdur! 
- Xahiş edirəm, Fazil müəllimi dəhlizdə gözləyin! - Qasımlı baxışları 
ilə qapını göstərdi. 
Zakir ayağa qalxıb, palatadan çıxdı. 
- Siz necə? - polkovnik Fazilə müraciət etdi. - İşə təzədən 
 
 
269 
  
başlamağa razısınız? 
Fazil o saat danışmağa başladı: 
- Qanbay müəllim, siz məni tanıyırsınız. Bilirsiniz ki, hələ heç bir işdə 
geri çəkilməmişəm. Nə də məğlub olmamışam. Boğazımdan assalar da, 
sözümü deyən adamam. Ancaq bu iş, indiyədək öhdəmə götürdüklərimin 
heç birinə bənzəmədi. Hər şey Məlikxanlının günahkar olduğunu təsdiq 
etdi. Mən, şəxsən sizə çox inanıram. Əgər sizdə onun günahsız olduğuna 
az da olsa inam qalıbsa, mən bütün qüvvəmlə yenidən bu işə başlamağa 
hazıram! 
- Onda qulaq asın! - Qasımlı səbirlə sözə başladı. - Günü sabah 
aparılmış istintaqın nəticəsi barədə şikayət verin! İşi başqa müstəntiqə 
tapşırmağı tələb edin. Siz buna nail ola bilsəniz, böyük iş görmüş 
olacaqsınız. 
- Arxayın olun! - Vəkil ayağa qalxdı. - Mən sabahdan aləmi bir- birinə 
qatıb, işi təzələyəcəm. Ancaq yadda saxlayın ki, bunu sizə inandığım üçün 
edirəm. Qaldı ki, nəyə inanıram, onu heç özüm də bilmirəm! 
- Çox sağ olun! - Qasımlı vəkilə səmimiyyətlə təşəkkür etdi. 
Sanki Fazil Məmmədli sabahdan Məlikxanlı üçün yox, onun özü üçün 
çalışacaqdı. 
Fazil polkovnikə yüngül yataq arzulayıb palatadan çıxdı. Zakir 
Məlikxanlı dəhlizdə yox idi. Onu gözləməyib, getmişdi... 
* * * 
Həkim bu qırmızısifət, kobud adamı, sənədlərini təqdim etməsinə 
baxmayaraq, palataya buraxmaq istəmirdi. Qasımlı, onsuz da, bu gün neçə 
adamı qəbul etmişdi və ona istirahət lazım idi. Ancaq müstəntiq Binyətov, 
 
 
 
 
270 
  
istintaq aparmağın çox vacib olduğunu israr edib, həkimin razılığını aldı 
və palataya daxil oldu. 
Qasımlı onu tanımırdı. Binyətov özünü təqdim edib stulda oturdu və 
istintaqa başladı: 
-Vətəndaş Qasımlı, siz dörd gün əvvəl mənzilinizdə Əlikram adlı bir 
nəfəri qolundan yaralamısınız. Səhəri gün isə blokunuzun pilləkənində 
Mürsəl adlı şəxsi güllə ilə öldürmüsünüz. Etdiyiniz bu əməlləri nə ilə izah 
edə bilərsiniz? 
- Mən özümü müdafiə etmişəm. Əks təqdirdə onlar məni 
öldürəcəkdi... - Qasımlı təmkinlə dilləndi. 
- Bunu sübut edə biləcəksinizmi? 
- Birinci hadisədə şahid var, ikincidə isə hadisənin mahiyyəti və 
motivləri özü hər şeyi sübut edir. 
- Silahınız qanunidirmi? 
- Bəli! Onu mənə Rusiya milisində işləyərkən, hədiyyə veriblər. 
Sənədi var və burada da təsdiq olunub. 
- Sizin fikrinizcə, Əlikram, yaxud Mürsəl sizi nə üçün öldürmək 
istəyirdilər? 
- Deyə bilmərəm! 
-Ancaq mən deyə bilərəm! - Binyətov inamla başını yellədi. - Əlikram sizi 
qısqanclığa görə öldürmək istəyirmiş. O, keçmiş arvadı ilə sizin aranızda 
olan münasibətlər barədə gedən söz-söhbətə dözə bilmirmiş. Buna görə 
sizi öldürmək üçün mənzilinizə gəlib. Siz onu yaralayıb silahını almısınız. 
Qadınla aranızda olan münasibətlərin yayılmaması üçün, sizə edilən 
hücum barədə polisə də xəbər verməmisiniz. Nəhayət, Əlikram sizi öldürə 
bilməyəcəyini görüb, dostu Mürsəldən bunu xahiş edib. Mürsəli isə siz 
 
 
271 
  
öldürmüsünüz. Nəzərinizə onu da çatdırım ki, bunları bizə danışan 
Əlikram namusunu tapdalanmış hesab edirdi və elə buna görə də 
kamerada özünü öldürüb... 
Binyətov susub Qasımlıdan cavab gözlədi. Onun danışmadığını görüb, 
özü sual verdi: 
- Bu dediklərimə bir sözünüz var? 
Polkovnik dodaqlarını bir-birinə sıxıb, narahatlıqla üz-gözünü 
turşutdu və Binyətova baxıb: 
- Həkimi çağırın! - dedi. 
- Nə oldu sizə? - müstəntiq təəccüblə soruşdu. 
- Həkimi çağırın! 
Binyətov qalxıb palatanın qapısını açaraq, dəhlizə boylandı. Tibb bacıları 
görünmürdü. Yalnız sarı qalstuklu bir kişi kresloda əyləşib qəzet 
oxuyurdu. Binyətov məcbur olub tibb bacılarının yaxınlıqdakı otağına 
getdi. Qapını açıb: 
- Həkimə deyin ki, dörd nömrəli palatadakı xəstə onu istəyir, - dedi. 
Sonra yenə palataya qayıdıb, bayaqkı stulda oturdu. Qasımlı gözlərini 
yummuşdu. Binyətov danışmadan gözünü ona zilləyib, həkimin 
gəlməsini gözləyirdi. Bir dəqiqə keçmiş, həkim palataya daxil oldu. 
Xəstəyə yaxınlaşıb: 
- Nə olub, Qanbay müəllim? - deyə soruşdu. 
Qasımlı gözlərini açıb həkimə baxdı: 
- Doktor, xahiş edirəm, bunu buradan rədd edin! - dedi və yenə 
gözlərini yumdu. 
 
 
 
 
272 
  
Binyətov hirslə ayağa qalxdı. Nəsə demək istəyirdi ki, həkim onun 
qolundan tutub palatanı tərk etməyi tələb etdi. 
Binyətov xəstəxanadan çıxan kimi Ramin Əlibəyliyə zəng vurub, başına 
gələni ona danışdı. Əlibəyli bir az fikrə gedib, onun gözləmədiyi bir 
göstəriş verdi: 
- Ona baş qoşma, Binyətov! İşə xitam ver, qurtarsın, getsin! 
XXXI Fəsil 
Səadət dolu gecə 
Nuranə xəstəxanaya - Qasımlının yanına getməyə hazırlaşırdı. Vanna 
otağına girib yuyundu. Ağ rəngli köynəyini, təzə aldığı, bədəninə kip 
oturan «cins şalvar»ı geydi. İlk dəfə belə şalvar geydiyi üçün, özü- 
özündən utandı. «Belə paltarı necə geyinirlər, - deyə düşündü. - Adamın 
bütün əzaları açıq-aydın bilinir...» Çıxarmaq istədi. Ancaq bədənində, 
özündən asılı olmayaraq, xoş bir əhval- ruhiyyə baş qaldırmışdı. Burulub 
böyük güzgüdə hərtərəfli özünə baxdı. Deyəsən, razı qalmışdı. Bədən 
forması çox mütənasib və gözəl idi. Saçlarını darayıb, mavi koftasını 
geydi. 
- Ana, nə qəşəng göründün? - Nuray anasına baxıb heyrətlə dilləndi. 
- Yaraşır, Nuray? - O, birdən hiss etdi ki, uşaqlardan utanır. 
- Əladır! - Tural bacısından tez dilləndi. 
- Siz hazırsınız? - Nuranə soruşdu. 
- Hazırıq! - dedilər. 
Bu vaxt telefon zəng çaldı. Nuranə cəld dəstəyi götürdü. Xətdə kişi səsi 
idi: 
- Nuranə xanım? 
 
 
 
273 
  
-Bəli... Kimdir danışan? 
- Müstəntiq Binyətovdur. Siz prokurorluğa gəlib izahat verməlisiniz. 
-Axı axşama az qalıb?! - Nuranə həyəcanlandı. 
- Nə olsun?! Mən işdəyəm. 
- Gələ bilmərəm... - Nuranə qurumuş dodaqlarını yaladı. - Qonaq 
getməliyik. 
- Keçmiş ərinizin özünü öldürməyini bilirsiniz? 
- Yoox!... - Nuranənin bədəni qorxudan əsməyə başladı. Ona elə 
gəlirdi ki, əlindəki telefon dəstəyindən, bu saat ona nəsə edəcəklər. 
Dəstəyi yerinə tullamaq istəyirdi. 
- Bəli, kamerada özünü öldürüb. Dünən gecə... Özü də sizin 
ucbatınızdan. Sizi gözləyirəm! İstəyirsiniz, özüm gəlib sizi maşınla 
gətirim! 
- Yox! Yox! 
- Evinizə də gələ bilərəm. Biz söhbət etməliyik. Mən sizin xeyriniz 
üçün çalışıram. 
- Yox! Gəlməyin! Xahiş edirəm! - Nuranə daha nə deyəcəyini 
bilmirdi. 
- Onda, sizi gözləyirəm, gecikməyin! 
Binyətov bunu deyib, dəstəyi yerinə qoydu. Nuranə isə əlində telefonun 
dəstəyi, donub qalmışdı. Turalla Nuraya baxıb, nə deyəcəyini bilmirdi. 
«Əlikram özünü nə üçün öldürüb? Bu ola bilməz axı? Özü də mənə görə... 
Yox, burada nəsə, başqa bir şey var...» 
- Ana kim idi? - Tural soruşdu. 
- Heç kim! Durun, gedək! 
 
274 
  
Nuranəni əcaib bir qorxu hissi bürümüşdü. Ona elə gəlirdi ki, o 
qırmızısifət müstəntiq artıq onu gözləməkdən bezib və bu saat özü durub 
buraya gələcək. Hansı ki, telefon danışığından heç beş dəqiqə də 
keçməmişdi. Yaxşı ki, bu gecəni xəstəxanada keçirməli idi. Qanbay 
müəllimin yanında heç kəsdən qorxmazdı. Həm də ondan məsləhət ala 
bilərdi. 
Bəs atalarının ölümünü uşaqlara necə deyəcəkdi? Necə olmasa, onların 
ataları idi. Nuranə özü Əlikramın ölümünə təəssüflənmirdi. Əlikram onu 
yad kişinin ixtiyarına vermiş, üstəlik Qanbay müəllimin üstünə silah çəkib 
onu öldürmək istəmişdi. Zirəklik edib Mürsəlin əlindən qaçmasaydı, kim 
bilir, başına nələr gələcəkdi. Yox, uşaqlara heç nə deməyəcək! Qoy 
bilməsinlər! 
Uşaqları da götürüb mənzildən çıxdı. Oradan birbaş Nemətgilə 
gəldilər. Mənzilin qapısını Fədayə açdı. Uşaqların üzündən öpüb, onları 
içəri ötürdü. Nuranə evə girmək istəmirdi. Birbaş xəstəxanaya gedəcəkdi. 
Fədayə onun gözəl saç düzümünə, şux sinəsinə, şalvara çətinliklə sığan 
yaraşıqlı əndamına mənalı tərzdə göz yetirib gülə-gülə dilləndi: 
- Günü-gündən qəşəngləşirsən, ay qız, bu nədir? 
- Yaxşı görək, bəsdi sən Allah! - Nuranə qızardı. 
- Nə olub, elə bil qanın qaradı? 
- Heç nə... Heç nə olmayıb! 
- Bax, qonşumuzdan muğayat ol, ha! Biz onu sənə tapşırmışıq. 
- Yaxşı... Sən də uşaqlardan muğayat ol. Səhər gəlib götürəcəm. 
- Arxayın ol! - Fədayə ona bir də mənalı nəzərlə baxıb gülümsədi. 
 
 
 
 
 
 
275 
  
Nuranə onun baxışlarından nəsə anlayıb, duruxdu. Ancaq heç nə deməyib 
pilləkənlə düşməyə başladı. Pilləkənin birinci meydançasında dönəndə 
Fədayənin ona arxadan baxdığını gördü. 
- Nə baxırsan? - yalandan acıqlandı. 
- Deyirəm, kaş oğlan olaydım indi. 
- Neyləyərdin? 
- Hər şey! 
- Heç nə eləyə bilməzdin! - Nuranə bunu deyib güldü və pillələri 
düşüb blokdan çıxdı. 
Tez də qanı qaraldı. Binyətov yadına düşmüşdü. İndi onu prokurorluqda 
gözləyirdi. Yenə ürəyini qorxu bürüdü. Binyətovun özünü ədalı 
aparmağından, şorgöz baxışlarından əvvəldən çiyrənmişdi. «Ərsiz 
qadının baş saxlamağı nə çətin şey imiş!» deyə düşündü. O saat da 
Əlikram yadına düşdü. «Elə ərdənsə, ərsiz qalmaq min dəfə yaxşıdır». 
Daha orada durmayıb, xəstəxanaya yola düşdü. 
... Palatada Qasımlıdan başqa heç kəs yox idi. Əllərini başının arxasına 
keçirib sakitcə uzanmışdı. Nuranənin palataya girdiyini görüb 
təəccübləndi: 
- Niyə gəldiniz? - günortakı məsləhətləşmədən onun xəbəri yox idi. 
- Həkim demişdi ki, birimiz gəlib yanınızda qalmalıyıq... - Nuranə 
özünü itirdi. Elə bil birdən-birə ayılmışdı ki, burada necə qalacaq? 
Təzə geyindiyi dar paltarda Qasımlının qarşısında durmaqdan utanırdı. 
Əlindəki çantanı qarşısında tutsa da keçirdiyi həya hissindən qızarmışdı. 
- Lazım deyil! Gedin evə! - Qasımlı üzünü qırışdırdı. 
- Gecə həkim çağırmaq lazım ola bilər... Həm də mən özüm tibb 
bacısıyam axı?! Kömək lazım ola bilər... 
 
276 
  
- Əksinə, mən narahat olacağam. Gedin evə! - Qasımlı təkid 
etdi. 
- Sizi narahat etmərəm. Dəhlizdəki divanda oturacam. 
Qasımlı cavab verməyib gözlərini yumdu. Sanki daha danışmaq 
istəmədiyini bildirirdi. 
- Əlikram özünü öldürüb... - Nuranə astadan dilləndi. - Kamerada... 
- Bilirəm... - Qasımlı gözlərini açmadan dedi. 
Nuranə onun solğunlaşmış, ancaq qətiyyətini itirməmiş sifətinə tamaşa 
etməyə imkan qazanmışdı. Çünki Qasımlının gözləri yumulu idi və 
Nuranəni görmürdü. Ancaq Nuranə həyəcanlı idi. Dünyalar qədər sevdiyi 
bu insan istənilən anda gözlərini açıb «Niyə getməmisiniz?» deyə soruşa 
bilərdi. Odur ki, tələsik dilləndi: 
- Müstəntiq indicə evə zəng vurmuşdu. Məni yanına çağırırdı. Təzə 
izahat almağa. Dedim ki, gələ bilmərəm... Yenə də təkidlə gözləyəcəyini 
deyib, dəstəyi asdı. Mən isə uşaqları Fədayəgilə qoyub, buraya gəldim. 
Qasımlı gözlərini açıb ona baxdı: 
- Lazım deyil oraya getmək! Heç bir izahat-filan da verməyin! 
Nuranə özündə bir arxayınlıq hiss etdi. Sanki bayaqdan onu üzən 
qorxu çəkilib getmişdi. İndi özünü arxalı hesab edirdi. Fikirlərini yenə də 
bu ağıllı adamla bölüşmək istədi: 
- O özünü niyə öldürüb, görəsən? 
- Kim? - bütün fikri bu saat Məlikxanlının intihar hadisəsində olan 
Qasımlı qəfil soruşdu. 
- Əlikram... 
- O özünü öldürməyib. Onu öldürüblər! 
 
277 
  
- Kim öldürüb? - Nuranə qorxuqarışıq təəccüblə soruşdu. Polkovnik 
əvvəlcə bir qədər susdu. Bəlkə də bunu Nuranəyə 
deməməli idi. Ancaq daha demişdi. Öz-özü ilə danışırmış kimi astadan 
dilləndi: 
- Axmaqlar... Özlərini çoxbilmiş hesab edirlər!.. 
Nuranə onun fikirli olduğunu başa düşüb, palatadan çıxdı. İndi də az 
qalırdı ki, qapıdan çıxana kimi çantanı arxasında tutsun. Ancaq onsuz da 
Qasımlı gözlərini yummuşdu. 
Keçib dəhlizdəki divanda oturdu. Onunla üzbəüz divara bitişik kresloda 
oturmuş sarı qalstuklu kişi diqqətini cəlb etdi. Ona elə gəldi 
ki, günorta palatadan çıxanda da həmin kişini görmüşdü. Kişi ona sınayıcı 
nəzərlərlə baxıb yenə öz işi ilə məşğul olmağa, yəni qəzet oxumağa 
başladı. Nuranə ona bir qədər göz qoyandan sonra «Yəqin ki, onun da bu 
mərtəbədə xəstəsi var» qənaətinə gəlib özünün şirindən şirin, acıdan acı 
düşüncələrinə qərq oldu. 
O özündən baş aça bilmirdi... Bax, bu saat palatada uzanmış bu insan, 
istefada olan polis polkovniki, gecəsi-gündüzü cinayətlə bağlı 
düşüncələrlə keçən, Nuranədən on dörd yaş böyük olan bu kişi onun 
nəyidir? Atası, qardaşı, əmisi oğlu, qaynı? Yox, heç nəyi! Ancaq bu «Heç 
nəyi!» sözü ilə də razılaşmaq istəmirdi Nuranə. Axı insanları bir- birinə 
yaxınlaşdıran, doğmalaşdıran təkcə qohumluq əlaqələri deyildi. O qədər 
qohumlar barədə eşitmişdi ki, onlara heç yaxın adam demək mümkün də 
deyildi. Belə qohumlar səndən sonsuzluq qədər uzaq ola bilərlər. 
Lap elə Əlikramı götürək. Əri olmuşdu. Uşaqlarının doğmaca atası idi. 
Ancaq onu əclafın biri ilə qaçırıb, namusunun ixtiyarını da ona verib, 
getdi. Bunu ən uzaq insan da etməzdi Nuranəyə, azacıq insanlığı olmuş 
olsaydı. Qanbay müəllim isə heç vaxt ona xəyanət etməzdi. Belə adamlara 
 
 
278 
  
həmişə arxalanmaq mümkündür. Düzdür, o, Nuranə ilə həmişə qaşqabaqlı 
davranır, ancaq Nuranə inanırdı ki, 
Qanbay müəllim heç vaxt onun pisliyini istəməz. Nuranə isə onu çox 
istəyirdi. Lap çox! Lap elə canından da çox! 
Axı kimə nə dəxli var ki, Qanbay müəllim onun nəyidir? İnsan kiməsə 
rəğbət bəsləməlidir, ya yox? Bəlkə də Nuranə Qasımlının nəzərində adi 
bir qadın idi. Amma... Qanbay müəllim yəqin bilmirdi ki, adi qadın hesab 
etdiyi Nuranənin ürəyində onun xüsusi yeri var. Bu nə idi, görəsən? 
Məhəbbət? Lap belə, olsun məhəbbət! İnsan kimisə sevə bilməz? Yəni lap 
Nuranənin özü, ömründə heç kəsi sevməyən, məhəbbətin şirinliyini 
indiyədək duymayan bu yazıq, kimisə sevə bilməz? O ki bu məhəbbətini 
açıb, kiməsə bildirmir?! O ki Qasımlıya mane olmaq, onu yoldan 
çıxarmaq, fikrindən yayındırmaq istəmir?! O ki Qanbay müəllimin ancaq 
və ancaq yaxşılığını, xoşbəxtliyini istəyir?! 
Bu sevib-sevilmək məsələsi haradan düşdü başına? Nə məhəbbət? Nuranə 
öz fikirlərindən utandı. Ayıbdır, vallah! Elə bircə bu qalıb! Qanbay 
müəllim bilsə, o mənzilin qapısı Nuranənin üzünə həmişəlik bağlanar. 
Heç daha üzünü də görə bilməz onun! O çox ciddi adamdır. Məhəbbət 
nədir? Nuranə onun xətrini çox istəyir, ona hörmət edir, vəssalam! 
Nemətlə Fədayə də duysaydılar yaxşı düşməzdi heç! Deyərdilər ki... Nə 
deyəcəklərini bilmirdi. Ancaq... Nuranə çox istəyirdi ki, onun 
bu dərdini, bəli, məhz dərdini, çünki bu istək, bu məhəbbət ona ancaq dərd 
verirdi, Fədayə biləydi. Biləydi, ancaq bir şərtlə ki, həm də başa düşəydi 
onu... 
Dəhlizdə tək-tək adam gözə çarpırdı. Xəstələr, ya tibb bacıları o baş-bu 
başa gedib-gəlirdilər. Nuranə, artıq sarı qalstuklu kişidən əməlli-başlı 
şübhələnmişdi. Palatada xəstəsi olan da dəhlizdə bu qədər oturardımı? 
Nuranə heç! O, səhərədək yatmayıb, burada - divanda oturacaqdı. Ancaq 
 
279 
  
bu kişi hərdənbir oğrun-oğrun Qasımlının yatdığı palataya baxırdı. 
Nuranə, birdən-birə, beyninə gələn fikirlərdən üşürgələndi. Bu adam 
kimdirsə, Qasımlını güdürdü. Buna heç şübhə ola bilməzdi. 
O palatada Qanbay müəllimdən başqa heç kəs yatmır axı! Bax, yenə də 
palatanın qapısına baxdı. Qəzeti də əlində yalandan tutub. 
Bu vaxta qədər on dənə qəzet oxuyub qurtarmaq olardı. 
Nuranənin narahatlığı getdikcə, artmağa başladı. Bu kişi sakitlik yaranan 
kimi palataya girib Qasımlını öldürə bilərdi. Nuranə daha heç nə 
fikirləşmədən, qalxıb həkimin kabinetinə getdi. Vaxtında gəlmişdi. 
Həkim evə getməyə hazırlaşırdı. Nuranəni tanıdı: 
- Nədir, qızım, nə lazımdır? 
Nuranə fikrini ona izah etdi. Həkim məsələnin nədən ibarət 
olduğunu başa düşəndə narahatlıq keçirdi. Əynindən çıxartdığı xalatı 
təzədən geyinib kabinetdən çıxdı və Nuranəyə: 
- Gəlin mənimlə! - dedi. 
Sarı qalstuklu kişinin yanına gəldilər. Həkim ondan kim olduğunu və 
burada nə üçün əyləşdiyini soruşdu. Həmin kişi başqa yolu olmadığını 
görüb cibindən bir vəsiqə çıxartdı və həkimə göstərdi. Həkim vəsiqəyə 
baxıb, dedi: 
- Aha! Çox gözəl! Ancaq yenə də mən bilməliyəm ki, siz burada nə 
edirsiniz? 
Sarı qalstuklu kişi əli ilə Qasımlı yatan palatanı göstərdi: 
- Mən o xəstənin həyatı üçün cavabdehəm! 
Həkim vəsiqəni ona qaytarıb dedi: 
 
 
 
 
280 
  
- Lap yaxşı! Ancaq tibb bacısına mən də göstəriş vermişəm. Onun 
yanına yad adam buraxılmayacaq. Siz nahaq əziyyət çəkirsiniz. 
- Təki siz deyən olsun! - kişi dilləndi. - Vəziyyəti rəisimə çatdıraram. 
Ancaq bu gecə öz növbəmi qalmalıyam. 
- Yaxşı. Nə deyirəm... - Həkim Nuranəyə baxıb dilləndi və çıxıb 
getdi. 
Nuranə təzədən divanda oturdu. O sevinirdi ki, Qanbay müəllimi qoruyan 
var. Ancaq eyni zamanda narahatlıq da keçirirdi. Sarı 
qalstuklu kişi indi, sanki ona kinli nəzərlərlə baxırdı. 
İki tibb bacısı əllərində dava-dərman Qasımlının palatasına girdilər. 
Nuranə onların arxasınca baxdı. Yəqin «sistem» qoşacaqdılar. Görəsən, 
bu tibb bacıları təcrübəlidirlərmi? Təmizkardırlarmı? Birdən necə gəldi 
qoşarlar, qana infeksiya keçər, ya da başqa problem yaranar. Kaş, onların 
yerində indi o özü olaydı. Daha diqqətlə, daha nəvazişlə qoşardı 
«sistemi». 
Dəhlizdə daha Nuranədən və sarı qalstuklu kişidən başqa heç kəs 
görünmürdü. Hamı çəkilib yatmağa getmişdi. Tibb bacıları palatadan 
çıxdılar. Onlardan biri Nuranəyə baxıb: 
- Nuranə xanım sizsiniz? - deyə soruşdu. 
- Bəli, mənəm! - Nuranə təəccüblə cavab verdi. 
-Xəstənizsizi çağırır. 
Nuranə cəld ayağa qalxıb palataya girdi. Həyəcandan bədəni əsirdi. 
Əynində mavi rəngli, uzunqollu idman köynəyi olan Qasımlı başını 
hündür balışa söykəmiş, hava isti olduğu üçün, yorğanı, belinə qədər, 
aşağı çəkmişdi. Nuranəyə məzəmmətlə baxıb dedi: 
- Niyə getmədiniz evə, sizin üçün əziyyətdir axı?! 
 
 
281 
  
- Yox, vallah, heç bir əziyyəti yoxdur, Nemətlə Mahir səhər durub işə 
getməlidirlər... Ancaq mən... 
Elə bil demək istəyirdi ki, mənim işim elə sizsiniz. Ancaq düşdüyü 
vəziyyətdən çox həyəcanlandığı üçün sözünün dalını gətirə bilmədi. Yenə 
də çantasını qabağına tutmuşdu. Barmaqları ilə çantanı didişdirirdi. 
Qasımlı onu çətinlikdən qurtarmaq istədi: 
- Uşaqlara atalarının ölümünü bildirdiniz? 
- Yox... - Qadın başını yellədi. - Demədim. 
- Ölümünü, nə vaxtsa, desəniz də, belə pis adam olduğunu heç vaxt 
deməyin. Mənəvi cəhətdən şikəst böyüyə bilərlər. 
- Demərəm... 
Qasımlı bir qədər susub, gözlənilmədən dilləndi: 
- İşığı söndürün, özünüz də yatın! - başı ilə boş çarpayını gös¬tərdi: - 
Yəqin ki, yorğunsunuz... 
Nuranə istədi desin ki, yox, mən dəhlizdə gözləyəcəm. Ancaq Qasımlı 
sözünü elə demişdi ki, bunun qarşısında danışmağı yersiz hesab etdi. Əlini 
uzadıb işığı söndürdü. Otaq zülmətə qərq oldu. Qasımlının çarpayısı 
qapıya yaxın idi. İkinci çarpayı isə kiçik palatanın o biri başında - 
pəncərənin yanında idi. Nuranə ehtiyatla həmin çarpayıya yaxınlaşıb 
üstündə oturdu. Palatada elə sakitlik idi ki, nəfəs almağa belə çəkinirdi. 
Bir qədər beləcə dayandı. Görəsən soyunsunmu? O heç vaxt paltarlı 
yatmamışdı. Ancaq, yox, birdən 
gözləri yuxuya gedər, üstünü açar. Bunu fikirləşəndə, utandığından 
bədəninə hərarət gəldi. Koftasını çıxarıb çarpayının başına atdı və uzanıb, 
nazik yorğanı üstünə çəkdi. Gözləri qaranlığa alışdıqca, otaq sanki 
işıqlanırdı. Pəncərədən içəri ay işığı düşürdü. Başını ehtiyatla döndərib, 
 
 
 
282 
  
oğrun-oğrun Qasımlıya baxdı. Qasımlı əllərini başının altına qoyub, 
bayaqkı kimi, arxası üstə uzanmışdı. 
O, həmin anda yenə də Gülafət xanım barəsində düşünürdü. Gülafət 
xanım həyat yoldaşından sonra ikinci qadın idi ki, qəlbinə bu qədər yaxın 
buraxmışdı. Onun nəzərində Gülafət xanım iik görünüşdən ideal və 
əlçatmaz bir qadın kimi canlanmışdı. Ürəyində ona qarşı yaranmış 
şübhələr bu ideallığı, bu əlçatmazlığı bir qədər zəiflətsə də, o gecə bağda 
qarşısına qəhvə fincanını qoyarkən baxışlarında duyduğu doğmalığı hələ 
unutmamışdı. 
Qasımlı sonra onunla bir otaqda, ondan cəmi iki metr aralı uzanmış qadın 
haqqında düşündü. Birdən dərk etdi ki, nəyə görəsə, Nuranənin onunla bir 
otaqda, ikilikdə qalması ona heç də qəribə görünmür. Başa düşdü ki, 
öyrəşib bu qadına. Bir də onu düşündü ki, minnətdar olmalıdır Nuranəyə. 
Son günlər onun üçün etdiklərinə görə... Yaxşı qadındır, deyə düşündü. 
Onun bayaq çantanı qabağında tutmasını xatırlayıb gülümsədi. 
Güllə yarasının yeri gicişməyə başladı. Qasımlı xəyaldan ayrılmalı oldu. 
Bu nədir? O, yəni bu qədər zəifləmişdi ki, qadınlar barədə düşünməyə 
başlamışdı? Daha bəsdir, yatmaq lazımdır! Tez sağalıb ayağa qalxmalı və 
başladığı işi davam etdirməlidir! 
Qanbay Qasımlı gözlərini yumub, yatmaq qərarına gəldi və az keçmiş, 
doğrudan da, yuxuya getdi. 
Onun sakit nəfəsindən yatdığını başa düşən Nuranənin narahatlığı azaldı. 
Ancaq yenə də səhərə kimi yatmadı. Ona elə gəlirdi ki, əgər yatarsa, 
yaşadığı bu səadət dolu gecəni itirmiş olacaq. 
 
 
 
XXXII Fəsil 
 
 
283 
  
Elnur və venera 
Diləfruzun iki-üç gündən sonra iyirmi yeddi yaşı tamam olacaqdı. Elnurla 
qərara gəlmişdilər ki, ad gününü elə həmin gün axşam öz mənzillərində 
qeyd etsinlər. Həm də, fikirləşmişdilər ki, məclisə az adam dəvət etsinlər. 
Ən yaxın dostları və qohumları. 
Diləfruz indidən cidd-cəhdlə ad gününə hazırlaşırdı. Hər şey alınmışdı. 
Xörəkləri də özü bişirəcəkdi. Ortaboy, bir qədər sarıbəniz, ətli-əndamlı 
Diləfruz gözəl bir xanım idi. Özünə qulluq etməyi çox sevirdi. Baxanlara 
o qədər incə təsir bağışlayırdı ki, heç kim onun ev işi görməyinə 
inanmırdı. Ancaq Diləfruz evdə bütün işləri özü görür, dadlı xörəklər 
bişirirdi. O, hələ üstəlik dörd yaşında qızına, iki yaşında oğluna da 
layiqincə baxa bilirdi. 
Orta məktəbdə müəllimə işləyirdi. Onun işləməyinə maddi tərəfdən 
ehtiyac olmasa da, evdə oturub qalmamaq, adam içinə çıxmaq xatirinə 
məktəbdə az dərs götürmüşdü. Hər gün uşaqları aparıb, yaxındakı uşaq 
bağçasına qoyur, axşam gedib götürürdü. 
Əri Elnur Qafarlı Bakıya, Universitetdə oxumaq üçün rayondan gəlmişdi. 
Elə universitetdə də tanış olmuş, bir-birinə bağlanmışdılar. 
Diləfruzun Bakıda sanballı vəzifədə işləyən atası onlar üçün dəbdəbəli toy 
etmiş, toydan sonra dördotaqlı gözəl mənzil almışdı. Hələ Elnura 
«Daewoo» avtomobilini də o hədiyyə etmişdi. Son vaxtlar isə, müstəqil 
qəzetdə işləyən və arabir bədii yaradıcılıqla məşğul olan El¬nuru yaxşı 
bir vəzifəyə qoymaq üçün fürsət axtarırdı. Ümumiyyətlə, Elnurla 
Diləfruzun işləri çox yaxşı gedirdi. 
Diləfruz Elnuru dərin məhəbbətlə sevirdimi? Bunu heç özü də bilmirdi. 
Ancaq əsas odur ki, ona sadiq idi. Ər kimi hörmətini saxlayırdı və doğma 
adamı sayırdı. Onu hər işində razı salmağa səy göstərirdi. Həmişə öz 
gözəlliyinin qeydinə qalır, şuxluğunu saxlamağa çalışırdı. Yaxşı 
 
284 
  
geyinməyə də həvəsi çox idi. Çalışırdı ki, özü də, geyimi də hamıya xoş 
gəlsin. Evliliklərinin ilk vaxtlarında Elnur onun geyim mə¬sələlərinə çox 
qarışırdı. Onu geysən yaxşı olar, bunu geyinməməyin məsləhətdir və s. 
Diləfruzun etiraz etməyinə baxmayaraq, fikrini əsaslandırıb onu yola 
gətirirdi. Son vaxtlar isə, Diləfruz yeni dəblə bir paltar geyəndə və bu 
Elnurun ürəyincə olmayanda, ya heç nə demir, ya da Diləfruzun ilk 
inadını görən kimi, «Özün bilərsən!» deyə ondan əl çəkirdi. Diləfruz bunu 
özünün qələbəsi kimi anlamaqda səhv edirdi. Başa düşmürdü ki, bu, 
Elnurun ondan yavaş-yavaş soyuması deməkdir... 
... Elnur həmin vaxtlar Venera ilə təzəcə tanış olmuşdu. Veneranın 
oxuduğu fakültənin dekanı Elnuru yaxşı tanıyırdı. Gənc jurnalist ona əla 
qiymətlərlə oxuyan, fəal bir tələbə haqqında qəzetdə məqalə vermək 
istədiyini demiş, o da düşünmədən Veneranı məsləhət görmüşdü. 
Beləliklə, Elnur Venera ilə görüşüb tanış olmuşdu. Bu görüşdə Gülşən də 
iştirak etmiş, o da rəfiqəsi haqqında jurnalistə xoş sözlər söyləmişdi. 
Elnurun iik baxışdan kövrək və sadəlövh baxışlı Veneradan xoşu 
gəlmişdi. 
İkinci dəfə qızın görüşünə fotoşəklə görə getdi. Birinci görüşdə 
tapşırmışdı ki, evdən özünün yaxşı bir fotoşəklini götürüb gəlsin. Bununla 
əlaqədar Veneranın cib telefonunun nömrəsini də almışdı. Bu görüşdə də 
Gülşən Veneranın yanında idi. 
Üçüncü dəfə isə təklikdə, özü də universitetin yaxınlığındakı parkda 
görüşdülər. Məqalə qəzetdə dərc olunandan sonra Elnur 10- 15 qəzet 
götürüb Veneraya zəng vurdu və onu parka çağırdı. Həmin gün Gülşən 
dərsə gəlməmişdi və Venera sevincindən uça-uça özünü parka yetirdi. İlk 
dəfə idi ki, onun adı qəzetdə çəkilirdi və qız bundan sonsuz fərəh hissi 
keçirirdi. Müxbirin məktəbə gəlib, ondan müsahibə götürməsi barədə 
evdə də heç nə deməmişdi. Məqalə dərc olunandan sonra onu sürpriz 
etmək istəyirdi. 
 
285 
  
Elnur qəzetləri qıza bağışladı və Venera da bunun üçün ona xeyli təşəkkür 
etdi. Bir az ordan-burdan söhbət etdilər. Daha doğrusu, Elnur danışır, qız 
isə ona maraq və pərəstişlə qulaq asırdı. Bir saat vaxtın necə gəlib- 
getdiyini hiss etmədilər. Söhbətin axırına yaxın, Elnur hansısa maraqlı 
kitabdan söhbət salmışdı və söz verdi ki, onu Veneraya çatdıracaq. 
Beləliklə, cəsarət göstərib sabah dərsdən sonraya həmin yerdə görüş təyin 
etdi. 
Venera həmin görüşə Gülşənlə gəldi. Bu dəfə havanın soyuq olmasına 
baxmayaraq, xeyli oturdular. Söhbət əsnasında Gülşən Elnurdan evli 
olub-olmadığını soruşdu. Elnur indi də tam anlaya bilmirdi, necə oldu ki, 
özünü subay kimi təqdim etdi. Bəlkə də o vaxt Elnurda elə bir fikir 
formalaşmışdı ki, evliliyini bildirən kimi qızlar ondan uzaqlaşacaqlar. 
Ondan sonra görüşlər çoxalmağa başladı. Hər şey barədə danışırdılar, 
bircə özlərinin münasibətlərindən başqa. Bu barədə hələ ki, susurdular. 
Bu görüşlər Elnura doğrudan-doğruya ləzzət verirdi. O, bu gənc, ağıllı və 
sadəlövh qızın ona laqeyd olmadığını duyur, bundan böyük zövq alırdı. 
Venerada isə özünü subay kimi tanıtmış bu yaraşıqlı oğlana qarşı istək 
oyanmışdı. O, Elnurla söhbət etdikcə, bu vaxta qədər duymadığı 
xoş hisslərin burulğanına düşürdü. Həmin burulğan onu məhəbbət 
okeanının dərinliklərinə aparırdı ki, bu dərinliklərdə gördüyü yeni aləm 
ona maraqlı gəlirdi. Hərdən ata-anasının verdiyi tərbiyənin canında 
yaratdığı qorxu və intizam hissi onu üzüb bu okeanın səthinə çıxmağa 
məcbur edirdi. Bu zaman o, bir müddət, ayıq başla, öz hərəkəti barədə 
düşünürdü. Bu düşüncələrin də sonu, çox vaxt, özünə haqq qazandırmaqla 
bitirdi. Axı o, gec-tez, universiteti bitirəndən sonra ailə qurmalı olacaqdı. 
Bu, həyatın qanunu idi. Ailə qurmaq üçün isə bir oğlanı sevməli idi. Ola 
bilməzdi ki, bəxtinə çıxacaq həmin oğlan Elnur olsun? Ondan yaxşısını 
sevməyəcəkdi ki? Bu düşüncələrdən sonra özü yenidən dəryaya baş vurur, 
həmin burulğan onu yenidən dərinliklərə aparırdı. 
 
286 
  
Elnur hələ ki, qıza sevib-sevilmək barədə bir söz deməmişdi. Əl- ayaq 
hərəkətlərindən isə, söhbət belə ola bilməzdi. Venera elə qızlara 
oxşamırdı və Elnur, hələ ki, onun əlindən də tutmamışdı. «Sevirəm» sözü 
isə Elnurun qorxduğu sözlərdən biri idi və düşünəndə ki, Diləfruz xəbər 
tuta bilər, öz özündən qorxuya düşürdü. Hələ qayınatası... Vəzifəsi, 
imkanı, səlahiyyəti bir yana dursun, çox qeyrət gözləyən kişi idi. Ciddi bir 
şey eşitsəydi, Elnurun atasına od vurardı... 
Ancaq Elnurun xəbəri yox idi ki, öz xarici görkəmi, şairanə 
danışığı, nəhayət, bu vaxta qədər səbir edib qızla pərdəli danışmağı ilə 
Veneranı ovsunlayıb və qız artıq öz qəlbində onun üçün yer ayırıb 
Yaman kövrək idi yazıq qız. Kövrək, həm də sadəlövh. Bir də ki, ölümdən 
necə qorxurdu, ay Allah! Bir gün aralarında belə bir söhbət oldu. Həmin 
söhbətdən sonra Elnur qız üçün bir az da doğmalaşdı. Həm də bir qədər 
açılışdılar o gün. Səmimiyyət yarandı aralarında. 
Elnur söhbəti haradan başlamışdısa, yadında deyil, axırı gəlib o yerə çıxdı 
ki, insanlar hamısı gec-tez ölməlidirlər. O danışırdı, qız isə diqqətlə qulaq 
asırdı. Elnur bir də baxıb gördü ki, Veneranın gözləri dolub. 
- Sənə nə oldu, Venera? - deyə soruşdu. 
- Heç... - Venera başını yavaşca buladı. 
Elnur əlini uzadıb onun gözlərindən süzülən iki damla yaşı sildi: 
- Ölümdən danışdığıma görə narahat oldun? 
- Elə bil ürəyimə damib ki, - Venera astadan dilləndi. - Mən tez 
öləcəyəm. 
- Bu haradan ağlına gəlib ay qız? - Elnur gülüb, onu da güldürmək 
istədi. Ancaq alınmadı. 
 
 
 
 
287 
  
- Keçən il binamızda bir cavan qız öldü. Xəstəlikdən... Bəlkə də 
ondan sonra məndə bu qorxu yarandı. Özü də elə qorxuram ki, bunu 
düşünəndə!.. Ölürsən, aparıb səni qəbrə qoyub qayıdırlar evə. Tək 
qalırsan... 
- Qəbrə qoyulan artıq sən olmursan ki?! - Elnur dilləndi. - Sənin 
cansız bədənin olur. Ruhun isə fəzada qalır. 
- Sən ruha inanırsan? - Venera maraqla soruşdu. 
- İnanıram! - Elnur cavab verdi. - Ruh bizim əsl varlığımızdır. 
Əlbəttə, çoxlarının düşündüyü kimi, o nə görə, nə də eşidə bilər. Ruh... 
sənə necə izah edim, mənim fikrimcə, radio dalğaları kimi qəribə bir 
şeydir. Nə görünür, nə eşidilir, nə duyulur... ancaq var! Bax, bu saat 
əlimizdə radioqəbuledici olsa, biz onu işə salıb, tutaq ki, İstanbuldan 
verilən radio verilişinə qulaq asa bilərik. Bu o demək deyil ki, bizim 
radioqəbuledici bircə anda özündən şüa buraxıb İstanbula çatdırdı. Yox, 
oradan fəzaya buraxılmış radio dalğalar bu saat bizim yanımızda, bizim 
ətrafı mızdadır. Fəzanı doldurub, ancaq görünmür. Radio cihazı isə onu 
tutub dilləndirə bilər. Gələcəkdə elə cihaz ixtira olunacaq ki, o da insan 
ruhlarını danışdıracaq və hətta göstərəcək... 
-Yaxşı, Elnur, ruhdan danışma! - Venera qorxa-qorxa dilləndi. Ancaq tez 
də, nə düşündüsə, sual verdi: - Adam öləndə, görəsən, doğrudanmı Əzrail 
gəlib onun qarşısında durur? Deyirlər, həmin anda adam Əzraili görür, 
hə? 
Elnur güldü: 
- Sənə ölüm yaraşmır, Venera! Sən yaşamaq, xoşbəxt olmaq üçün 
yaranmısan. Bax, təsəwür et ki, Əzrail mənəm, Allah da məni göndərib 
səni öldürməyə. Mən heç vaxt sənə qıymaram. Çünki sən qəşəng, həm də 
ağıllı qızsan. 
 
 
288 
  
- Onda Allah da səni cəzalandırar! - Venera dilləndi. 
- Cəzalandırsa, uzaq başı, adama çevirib, yenə adamların içində 
yaşamağa göndərəcək. Adəm və Həvva kimi... 
- Allah göstərməsin! - Venera başını buladı. - Onda Əzrail daha çox 
adam qırar. Elə öz yerində, öz vəzifəsində qalsa yaxşıdır. 
Gülüşdülər... Söhbətin axırını zarafata çevirsələr də, Veneranın o günkü 
sözləri indiyə kimi dəqiq yadında qalmışdı Elnurun... 
O söhbətdən üç gün sonra yenə həmin yerdə görüşmüşdülər. Onda da yenə 
Elnur nədənsə danışırdı. Venera istək dolu baxışlarla baxıb, qulaq assa da 
bir az fikirli görünürdü. Əlində qalın dəftər var idi. Mühazirələri qeyd 
etdiyi dəftər. Sonra qələmini çıxarıb dəftərə nəsə yazdı. Elnur onun nə 
yazdığını görmədi və nə də buna elə bir əhəmiyyət vermədi. Bir azdan 
Venera dəftərindən bir vərəq cırdı və onu iki yerə qatladı. Ayağa qalxanda 
ovcunda büküb skamyanın yanındakı zibil qutusuna atdı. Elnur onu metro 
stansiyasına qədər 
ötürüb, parkın yanında saxladığı maşının yanına qayıtdı. Onda Venera 
hələ bir dəfə də onun maşınına minməmişdi. Hə... Maşının yanına qayıtdı 
və birdən yadına düşdü ki, axı Venera vərəqə nəsə yazıb, bir qədər əlində 
saxlamışdı. Sonra nəyə görəsə ayağa qalxanda onu büküb zibil qutusuna 
atdı. 
Tənbəllik etməyib həmin skamyanın yanına qayıtdı. Həmin kağızı çətinlik 
çəkmədən tapdı və əlində hamarlayıb oxudu. Kağızda iri hərflərlə 
yazılmışdı: «Elnur, mən səni sevirəm, özü də çox!». Elə beləcə 
yazılmışdı. Nə artıq, nə əskik... Elnur öz daxilində qəribə, xoş hisslər 
keçirtdi onda. Venera gözündə bir az da gözəlləşdi, bir az da şirinləşdi. 
Ancaq həm də içində eqaist və xəbis duyğular baş qaldırdı. Bəli, yarandı 
yox, baş qaldırdı. Çünki hər bir insanda belə mənfi hisslər, mənfi 
xüsusiyyətlər olur. Kimində lap dərində, kimində üzdə, kimində isə 
 
289 
  
ortalarda, silkələnən kimi üzə çıxır. Fəxr etdi ki, belə bir gözəl və cavan 
qız onu sevir, həm də düşündü ki, bu gözəl və cavan qızla əylənmək daha 
heç də çətin görünmür. 
Özü də, necə əylənmək?! Bir var, əyləndiyin qız pula görə sənə yaxınlıq 
verə, bir var, öz ehtirasını müvəqqəti söndürməyə görə, bir də var səni 
sevdiyinə görə... Bu axırıncısını, Elnur lap möcüzə sanırdı. 
Bir neçə gündən sonra Elnur həmin kağızı zibil qutusundan 
götürməyini qıza dedi. Onda necə də qızardı Venera, necə də pərt oldu?! 
Ancaq hər halda, aralarındakı münasibət də birdəfəlik müəy-yənləşdirildi. 
Elnur da onu sevdiyini bildirdi və onlar bir-birlərinin «halal» sevgililəri 
oldular. 
Elnur həmin vaxtlar lap «göylə gedirdi». Gözəl, təmiz və işgüzar arvadı, 
evi-eşiyi, altında maşını, dalında onun üçün sanballı iş axtaran dağ boyda 
qayınatası, bu yandan da bu cür qəşəng, gül qönçəsi kimi sevgilisi... 
Sonra, hərdən kafeyə-filana da getməyə başladılar. Hələ bir dəfə Gülşəni 
də özləri ilə apardılar. 
Görüşlər zamanı Elnur Veneranın, yaşıl örtüyünün altından təzəcə baş 
qaldırmış qızılgül qönçəsinə oxşayan dodaqlarına, nağıllar aləmindən 
xəbər verən sinəsinə, oradan da ayaqlarına qədər hər ye¬rinə oğrun-oğrun 
nəzər yetirir, düşünürdü ki, belə bir qıza hərtərəfli sahib olmaq üçün kimsə 
milyonlarını tökməlidir. Ancaq Venera artıq, heç nəsiz, təmənnasız onun 
idi və bunu düşünəndə Elnur nəşə çəkmiş adamlar kimi xumarlanırdı. 
O, əlbəttə, hərdən işin dalını da fikirləşirdi. Düşünürdü ki, qızın 
bakirəliyinə toxunmadan, bir müddət onunla əylənər, sonra isə bir bəhanə 
tapıb uzaqlaşar. Başqa cür ola da bilməzdi. Öz arvadı ola-ola, 
təzədən bununla evlənməyəcəkdi ki?! 
 
 
 
 
290 
  
Venera isə özünü, həqiqətən xoşbəxt sayırdı. Bütün qəlbi, bütün vücudu 
ilə sevdiyi oğlanla nişanlanacağı günü gözləyirdi. Ürəyindəkiləri, hələlik, 
Gülşəndən başqa heç kəsə açmamışdı. Elnura olan məhəbbətini ürəyində 
sirr saxlayırdı və düşünürdü ki, belə sim saxlamağın da öz gözəlliyi, öz 
ləzzəti var imiş. 
Bir gün, bu ilin yazının əvvəlində, Elnur Veneranı dərsdən çıxarıb, öz 
maşınında bağa apardı. Dedi ki, gedək, bağımızı sənə göstərim və Venera 
da razılaşdı. Qız onda ağlına heç nə gətirmirdi. Çünki çoxsaylı 
görüşlərində Elnur onun əlini tutmaqdan irəli bir addım da atmamışdı. 
Bağ mövsümü olmadığı üçün bağda heç kəs yox idi. Həyəti gəzdilər, çıxıb 
evə baxdılar. O gün Venera əvvəlkilərdən də gözəl görünürdü. Bahalı cins 
parçadan qısa yubka və həmin parçadan gödəkcə geyinmişdi. Gödəkcənin 
altından geydiyi ağ köynəyin yuxarıdan iki düyməsi açıq idi. Həmin 
yerdən, hamı üçün qadağan olsa da, Elnur üçün mümkün sayılan sahəyə 
girmək üçün yol görünürdü. 
Elnur onu buraya boş yerə gətirməmişdi. Söhbəti elə parkda da, kafedə də 
eləmək olurdu. Burada isə, heç olmasa, bağrına basıb doyunca öpmək 
istəyirdi qızı. Düzdür, bakirəliyinə xələl gətirmədən, 
daha dərin məhəbbət oyunları oynaya bilərdi. Ancaq bunlar hələ tez idi 
onun fikrincə. İlk dəfədən Veneranın gözündən düşə bilərdi... 
- Necədir, bağımız xoşuna gəldi? - deyə qızdan soruşdu. 
- Hə, yaxşıdır! - Venera razılığını bildirdi. 
- Evlənəndən sonra bura bizim olacaq! 
-Allah qoysa... - Venera qızarıb cavab verdi. 
Elnur qəflətən onu qucaqlayıb bərk-bərk sinəsinə sıxdı və öpməyə 
başladı. Venera əvvəlcə, nə qədər dartınsa da, dodaqlarını ondan qopara 
bilmədi. Elnur da özünü unutmuşdu və bədəninin titrədiyini hiss edirdi. 
 
291 
  
Nəhayət, qız dartınıb onun əlindən qurtardı. Qaçaraq həyətə, oradan da 
bir baş çölə çıxdı. Elnur bərk dilxor oldu: «Bu haraya qaçdı? Bəlkə mən 
tələsdim?» 
O, birdən ayılan kimi oldu və fikirləşdi ki, bu işlərin axırı necə olacaq? 
Axı o, Venera ilə heç vaxt evlənə bilməyəcəkdi?! Bəlkə nə qədər gec 
deyil, bu görüşlərə son qoysun?! Axı Venera da yoldan ötən qızlardan 
deyildi! Tanınmış bir adamın, doktor Muradzadənin qızı idi! 
Narahat halda həyətə düşüb, darvazadan küçəyə çıxdı. Veneranı 
darvazadan on-on beş metr aralı, başını aşağı dikib dayanmış görəndə, 
ürəyi bir az rahat oldu. Asta-asta yaxınlaşıb qızın əlindən 
tutdu. Venera əlini çəkmədi. Bundan cəsarətlənən, ehtirası yenidən baş 
qaldıran Elnur onun çiynindən tutub özünə sıxdı və evə apardı. Veneranın 
həyəcandan çiyinləri titrəyirdi. Elnur bunu açıq-aşkar duyur, özünə bu 
saat dünyada hamıdan yaxın hesab etdiyi bu qızın ona məxsus olduğunu 
başa düşürdü. 
Veneranı divanda, öz yanında otuzdurub: 
- Axı biz bir-birimizi sevirik, sən niyə məndən qaçırsan? - dedi və 
yenə onu qucaqlayıb öpməyə başladı. Bu zaman necə oldusa, Veneranın 
yubkası yuxarı sıyrıldı və ağ rəngli, dar alt paltarı açıqda qaldı. Elnur daha 
özünə nəzarət edə bilmədi... 
... Bir saat sonra bakirəliyini itirmiş qız divanda oturub əlləri ilə üzünü 
tutaraq ağlayırdı: 
- Sənə qurban olum, Elnur, tezliklə nişanlanaq, vallah, atam 
öldürməsə də, qardaşım məni öldürər! 
Elnur işini ehtiyatlı tutmuşdu. Venera uşağa qala bilməzdi. Bunu ona başa 
salmaqla, həm də arxayın elədi: 
- Narahat olma, necə istəsən, elə də olacaq. 
 
292 
  
Sonra, bu əhvalat beş-altı dəfə təkrar olundu. Hər dəfə, sadəlövh qız eyni 
sözlərlə Elnura yalvarır, Elnur isə hər dəfə söz verirdi. Ancaq daha bu 
nişanlanmaq söhbəti onun zəhləsini tökməyə başlamışdı... İş 
uzandıqca ciddiləşər, əlaqələri getdikcə çoxlarına məlum olardı. Diləfruz, 
ya Diləfruzun atası bu əlaqələrdən xəbər tutsaydı, qiyamət qopardı. 
Həddindən artıq qısqanc olan Diləfruz, lap yəqin, ondan boşanardı. 
Qayınatasının ona vəzifə verməsi də xəyala çevrilərdi. Hələ, üstəlik, 
Elnurun başına oyun açardılar... 
... Elnur Qafarlı qapıdan çıxmaq istəyəndə, Diləfruzun səsi onu saxladı: 
- Bəs, sən kimləri dəvət edəcəksən ad günümə? 
Elnur dayanıb bir az fikirləşdi və saymağa başladı: 
- Rayondan atamla anam mütləq gələcəklər. Onlar səni çox istəyirlər. 
Hər il olduğu kimi, bu il də çağırılmamış gələcəklər... Sonra bir iş 
yoldaşımı dəvət edəcəm. Yəqin, arvadı ilə gələr. Toylarına getmişdik ha, 
onlar... Birdə... 
«Görəsən, onu dəvət edimmi?.. Yox, o canavarın biridir. Üç ildir tanışıq, 
hələ evə dəvət etməmişəm. Lazım deyil! Heç qayınatamla, atam da 
bəyənməzlər onu...» 
Elnur bir neçə gün əvvəl restoranda görüşdüyü adam haqqında fikirləşirdi. 
Qızıl sağanaqlı eynək taxan həmin adam haqqında... 
Onunla da müsahibə götürməklə tanış olmuşdu. Eşitmişdi ki, pula pul 
demir, həm də əliaçıqdır. Bir bəhanə tapıb, yanına, müsahibə 
almağa getmişdi. Yaxşı pul verdiyi üçün, ikinci, üçüncü dəfə də getdi. 
Üçüncü dəfədə, indi öz aralarında «şef» adlandırdıqları adam, oturduğu 
yerdən onu baş-ayaq süzüb: 
- Sən, nə sürtük adamsan! - dedi. 
 
 
293 
  
Elnur bu sözlərdən möhkəm pərt olsa da, onun qarşısına üzərində 
Franklinin portreti olan iki göy kağız tulladığını görüb dinmədi və pulu 
götürüb getmək istədi. 
Ancaq həmin adam onu saxlayıb söhbətə tutdu və aralarındakı yaxınlıq 
beləcə yarandı. Bu yaxınlığa, qətiyyən, dostluq demək olmazdı. Elnur özü 
də başa düşürdü ki, onun dostu yox, quludur, nökəridir! 
Əvvəllər, onunla bir süfrədə oturmağıyla da fəxr edirdi. Onun danışdığı 
hər sözə ləzzətlə qulaq asırdı. Onun köməyilə yüksələcəyinə, 
varlanacağına inanırdı. Sonra, bir az anladı ki, onsuz da Diləfruzun atası 
onun üçün hər şey edir və edəcəkdi də! Elnur, əslində, orta ziyalı 
təbəqənin adamı idi və qurd xislətli adamlarla onunku tuta bilməzdi. 
Ancaq iradəsi zəif olan Elnur həmişə özünü taleyin öhdəsinə buraxmağa 
adət etmişdi. Elə həmin adama qoşulanda da, düşünmüşdü ki, onun 
vasitəsilə yaxşı pul qazanmağın yoluna düşə bilsə, lap yaxşı, düşə 
bilməsə, qayınatasının göstərdiyi 
yolla gedər. 
Sonra, elə oldu ki, həmin adam Veneranı da tanıdı və məsələni bildi. 
Elnura incəliklə anlatdı ki, istəsə onun sinini aça bilər... 
Ehtiyatda yaxşı planı da var idi əclafın. Sirri açıb Elnuru rüsvay edər, bu 
yandan da Veneranı atası ilə qorxuzub öz məşuqəsinə çevirər. Bütün 
bunlar onun əlində çox asan bir şey idi və onsuz da ondan asılı olan Elnur 
bu söhbətdən sonra daha da asılı vəziyyətə düşdü. 
«Yazıq Venera! - deyə birdən-birə fikrindən keçirtdi və elə fikrindəcə 
həmin adamı asıb-kəsdi: - Yırtıcı!» 
Yox, onu dəvət etməyəcək! Qərarını qətiləşdirib Diləfruza bildirdi: 
-Vəssalam! Mən başqa adam çağırmayacam. Sən özün, kimi istəyirsən, 
dəvət elə! 
 
 
294 
  
- Mən məktəbdəki müəllimə yoldaşlarımdan dəvət edəcəm. Bir- 
ikisini. Atamgil, qardaşımgil də ki, öz yerində! Onlar mütləq gələcəklər! 
- Lap yaxşı, özün bil! 
Elnur Qafarlı onu qapıya qədər ötürən qızının üzündən öpüb, evdən çıxdı. 
İş təzələnir. Qaçış 
Mahir Talıbov palatada, dostunun çarpayısının yanında oturub, son günlər 
baş vermiş yeniliklər barədə ona məlumat verirdi. Qanbay Qasımlı artıq 
bir həftədən çox idi ki, xəstəxanada yatırdı və bu müddətdə Mahirlə 
Nemət xəfiyyənin əsas hədəfi olan Mürsəl, doktor Atayev, Elnur Qafarlı 
haqqında məlumatlar toplamışdılar. 
Ancaq əsas xəbərlər Fazil Məmmədlinin gördüyü işlər barədə idi. O, son 
üç-dörd gündə çalışıb, yuxarı orqanlarda əməlli-başlı hay-küy 
qaldırmışdı. Respublika prokurorluğuna yazdığı şikayət əsasında, 
Məlikxanlının cinayət işinə yenidən qayıdılması qərara alınmış, istintaqa 
rəhbərlik Ramin Əlibəylidən alınıb, bacarıqlı və prinsipial müstəntiq 
Səyavuş Nəzərliyə tapşırılmışdı. 
Fazil işin Əlibəylidən alınması üçün ərizəsində bacardığı qədər tutarlı 
faktlar göstərməyə çalışmışdı. Veneranın intihar etdiyi gün, ölümündən 
bir saat əvvəl onun yanında başqa adamın olması barədə müstəntiqə 
məlumat verilməsini, lakin bunun müstəntiq tərəfindən araşdırılmadığını 
daha ciddi əsas kimi qeyd etmişdi. Bundan başqa, müstəntiqə verilmiş 
stəkan və pulun ekspertizada özünü 
doğrultmaması faktı da, baxmayaraq ki, vəkil üçün, ümumiyyətlə, aydın 
deyildi, şikayətdə Əlibəylinin əleyhinə çevrilmişdi. Bu və şikayətdə 
göstərilmiş başqa ittihamların nəticəsində işin Ramin Əlibəyli tərəfindən 
çox yarıtmaz aparıldığı təəssüratı yaradılmışdı. Beləliklə, Ramin Əlibəyli 
istintaqdan kənarlaşdırılmış, Səyavuş Nəzərlinin başçılığı ilə əməliyyat- 
istintaq qrupu yaradılmışdı. 
 
295 
  
Məsələdən xəbərdar olan prezident, hər şeyin, təcili olaraq, son dərəcə 
dəqiqliklə yenidən araşdırılması və əsl həqiqətin üzə çıxarılaraq, 
günahkarların cəzalandırılması barədə ciddi göstəriş vermişdi. Artıq iş 
şəxsən onun nəzarəti altında idi... 
Bu baxımdan müstəntiq Səyavuş Nəzərlinin üzərinə son dərəcə ağır və 
məsuliyyətli bir iş düşmüşdü. O, cinayət işində toplanmış sənədlərlə tanış 
olaraq, işin bir qədər üzdən aparılması qənaətinə gəlsə də, şübhəli bir şeyə 
rast gəlməmişdi. Ancaq bu tərəfdən də Fazil Məmmədli öz şikayətində 
aləmi qatıb-qarışdırmışdı. Kimə inanmağı qət etmək çətin məsələ idi. 
Buna görə də, Nəzərli, iş haqqında daha çox bilgiyə malik olan xəfiyyə 
ilə görüşməmiş, hərəkətə başlamaq fikrində deyildi. Əsas da ona görə ki, 
o, istintaqın təzələnməsində, Əlibəylinin istintaqdan uzaqlaşdırılmasında 
əsas rol oynamış şikayətin kökündə vəkildən 
çox, Qanbay Qasımlının durduğunu hiss etmişdi. 
Qasımlı Mahirə diqqətlə qulaq asıb, fikrə getdi. Deməli, Fazil Məmmədli 
ona tapşırılan işin öhdəsindən layiqincə gəlmişdi. İndi, artıq, daha ciddi 
mübarizəyə başlamaq vaxtı idi. O isə gərəksiz halda çarpayıda uzanmışdı. 
Düzdür, aldığı güllə yarası, artıq, sağalmaq üzrə idi. Ancaq müalicə hələ 
davam edirdi. Çoxlu qan itirmiş Qasımlı qüvvəsini və sağlamlığını bərpa 
edə bilməmişdi. 
Polkovnikin fikrincə, işlər pis getmirdi. Bircə, Məlikxanlının intihar 
etməsi onun fikirlərini dolaşdırırdı. Buna görə, təcrübəli xəfiyyə baş 
vermiş cinayətin ümumi mahiyyəti ilə bağlı düşüncələrində yüz faiz 
əminlik əldə edə bilmirdi. Özü üçün, guya dəqiqləşdirmiş olduğu fikirlərə 
də şübhə ilə yanaşırdı. Nəyə görə? Təkcə Məlikxanlının özünə qəsd 
etməsinə görəmi? Bəli, deyəsən, elə idi. Axı o, niyə bir qədər səbir edə 
bilmədi? Yəni onun əsəbləri bu qədərmi pozulmuşdu? Yəni o, 
 
 
 
 
296 
  
doğrudanmı yüksək peşəkarlığa malik kriminalistə də öz inamını 
itirmişdi? Ya bəlkə intihar etməsinin tamam başqa bir səbəbi vardı?.. 
Mahir dostunun fikrə getdiyini görüb, səs salmadan ona tamaşa edirdi. 
Qasımlının sifəti bir qədər solğunlaşmışdı. Nazik, qara qaşları burnunun 
üstündə sərt şəkildə haçalanmışdı. Baxışları öz kəskinliyini 
itirməmişdi. O, yenə də yaraşıqlı görünürdü. Üzü təmiz qırxılmış, qara 
saçları səliqə ilə daranmışdı. Əyninə təmiz və ütülü ağ köynək, üstündən 
isə yaxası açıq idman göynəyi geymişdi. Çarpayısının yanındakı kiçik 
dolabın içi və üstü dostların tapıb gətirdiyi təmiz baldan tutmuş, mer- 
meyvəyə qədər təamlarla dolu idi. 
Xəstəxanada yatdığı müddətdə dostları Qasımlını tək qoymamışdılar. Bu 
dostlar Mahir, Nemət və Nuranə idi ki, Qasımlı artıq onları öz qəlbində 
həqiqi dost kimi qəbul etmişdi. O, artıq hər cür sınaqdan çıxmış bu 
dostların göstərdikləri qayğıdan narahat olmurdu. Onlar bir neçə gecə, 
növbə ilə Qasımlının yanında qalmışdılar. 
Nuranə isə hər gün ona isti xörək gətirir, pal-paltarını tez-tez yuyub 
ütüləyirdi. 
Bu üç nəfərdən başqa, xəstəxanada yatdığı müddətdə Fədayə, Mahirin 
arvadı Şəbinə xanım, Fazil Məmmədli, şəhər polisində işləyən dostu 
mayor Namazov da ona baş çəkmişdilər. Bakıda qohumları olmayan 
Qasımlının dostu da çox az idi. Ancaq bu ağır günlərində özünü tək və 
kimsəsiz hesab etməmişdi. Ömrünün ən mənalı hissəsini cinayət 
axtarışına həsr etmiş xəfiyyə çarpayıya möhtac olduğu bu müddətdə 
dostluq, sədaqət, hətta məhəbbət barədə düşünməyə vaxt tapmışdı. 
Ancaq xüsusilə Gülafət xanım barədə nəyə görə belə tez-tez düşünməsini 
özü də anlaya bilmirdi. O bu gözəl qadının məhəbbət dünyasından xəbər 
verən mehriban baxışlarını hələ də unutmamışdı. 
 
 
 
297 
  
Həkim bir nəfər orta yaşlı, ciddi görkəmli, mavi, qolsuz köynəyin 
üstündən tünd göy rəngli qalstuk bağlamış kişi ilə palataya daxil oldu, 
xəstəsinə baxıb gülümsədi və: 
- Özünüzü necə hiss edirsiniz? - deyə soruşdu. 
- Yaxşıyam, doktor, çox sağ olun! - Qasımlı minnətdarlıqla cavab 
verdi. 
- Bir həftədən sonra lap yaxşı olacaqsınız! - həkim bunu deyib, özü 
ilə gətirdiyi kişini təqdim etdi: -Prokurorluqdandır, sizinlə söhbət etmək 
istəyir. 
Qasımlı başı ilə razılığını bildirdi. Həkim daha palatada qalmayıb, çıxdı. 
Onunla gələn adam Qasımlı ilə əl tutub stulda əyləşdi və özünü təqdim 
etdi: 
- Mən müstəntiq Səyavuş Nəzərliyəm. Mərhum Niyazi Məlikxanlının 
işi ilə əlaqədar istintaqa rəhbərlik etmək mənə tapşırılıb. İş daha ciddi 
nəzarətə götürülüb. Onu da deyim ki, istintaqı başa çatdırmaq üçün mənə 
az vaxt veriblər. Buraya gəlməkdə məqsədim həm sizə baş çəkmək, həm 
də bəzi məlumatlar almaqdır. Siz peşəkar 
xəfiyyəsiniz və bilirəm ki, bu iş ilə əlaqədar müstəqil təhqiqat 
aparmısınız. Yəqin ki, işin mahiyyəti barədə az şey bilmirsiniz. İndi, 
buyurun, mənə nə kimi kömək edə bilərsiniz? 
Müstəntiqin danışığı Qasımlıya xoş gəldi. Onun hərdən Mahirə nəzər 
saldığını gördüyü üçün, əvvəlcə dostunu təqdim etmək istədi: 
-Tanış olun, polis kapitanı Mahir Talıbovdur. Mənim dostumdur, həm də 
apardığım təhqiqatda köməkçimdir. Sizə isə, yanıma gəldiyiniz üçün 
təşəkkür edirəm. Mən bu təhqiqata Məlikxanlının öz xahişi ilə 
başlamışam və söz vermişəm ki, onun adını bu biabırçı ləkədən 
təmizləyim. Çox təəssüf ki, o, intihar etdi və məni pis vəziyyətdə qoydu. 
 
 
298 
  
Buna baxmayaraq, mən sözümdən dönməmişəm və bu işin tam 
aydınlaşmasına qədər mübarizə aparacağam... 
- Cənab polkovnik, siz istintaqın təzələnməsinə nail olmaqla cəsarətli bir 
risk etmisiniz. - Müstəntiq Nəzərli müsahibinin sözünü ehtiyatla kəsib, 
danışmağa başladı. - Mən işlə dərindən tanış olmuşam. Venera adlı qız, 
öz xətti ilə, tamamilə aydın məzmunlu məktub yazıb qoyaraq özünü 
zəhərləmişdir. Ona görə «özünü zəhərləmişdir» deyirəm ki, belə bir aydın 
və zorakılıq olmadan yazılmış məktubdan sonra, başqasının onu 
zəhərləməsinə inanmaq çətindir. Ekspertiza sübut edib ki, Məlikxanlı 
onunla cinsi əlaqədə 
olub. Daha sonra isə, Məlikxanlı intihar edərək, belə demək mümkünsə, 
cinayətini boynuna götürüb. Nəhayət, bunları əsas kimi qəbul edən Ramin 
müəllim işə xitam verilməsi barədə qərar çıxarıb. Siz isə vəkilin vasitəsilə 
istintaqı təzələtmisiniz. Bu işi mənə, demək olar ki, məcbur tapşırdılar. 
İndi, şəxsən mən çox narahatam. Ya gərək, istintaqda yeni şeylər ortaya 
çıxsın, ya da onun düzgün aparılmış olduğu bir daha təsdiq edilsin. Siz 
istintaqda yenilik etmək üçün mənə yeni faktlar verə biləcəksinizmi? 
Ona diqqətlə qulaq asan Qasımlı sözə başladı: 
- Siz çox yenilik edəcəksiniz, buna inanın. Qaldı mənim sizə köməyimə, 
birinci sizə onu bildirməliyəm ki, məqsədli şəkildə məni öldürməyə cəhd 
edən Əlikramla Mürsəlin işinə ayrı baxıblar. Siz çalışın ki, bu cinayət işini 
Məlikxanlının işi ilə birləşdirin. Onlar məni qısqanclıq zəminində yox, 
Ramin Əlibəylinin qərəzli istintaqına mane olduğum üçün aradan 
götürmək istəyiblər. Bunu sübut etməkdə sizə köməyim dəyəcək. Birdə, 
Əlikramın kamerada özünü öldürməsi... Xahiş edirəm, onu ciddi 
araşdırın. Mən qəti əminəm ki, o cür xarakterdə olan adam özünə qəsd 
etməz. Düzdür, iradəsiz və qorxaq adamlar intihar edirlər. Lakin daha 
qorxaq və daha iradəsiz adamlar bunu etmirlər. Onu öldürüblər! Yaxşı 
olar ki, müstəntiq Binyətovla ciddi 
 
299 
  
maraqlanasınız! 
-Aydındır... - Nəzərli başını yellədi. 
- Daha sonra, xahiş edirəm, mütləq doktor Muradzadənin mənzilinə 
gedin. Mən bu işin aparılmasından əvvəlcədən şübhələndiyim üçün 
müstəntiq Əlibəyliyə yalnız yad adamın çay içdiyi stəkanı və həmin pulu 
göndərdim. Daha vacib olan qayçını isə qorumağı doktora tapşırdım. 
- Siz, nədən şübhəyə düşmüşdünüz? - Nəzərli xəfiyyənin sözünü 
kəsməyə məcbur oldu. 
- Birincisi, - Qasımlı səbirlə izah etdi. - Məlikxanlı ilə söhbətimdə ona 
inanmışdım. Sonrası da ki, həmin stəkanı və pulu gərək mən yox, məndən 
qabaq istintaq orqanı aşkar edib götürəydi. Bir daha təkrar edirəm, bu iş 
çox yarıtmaz aparılıb. Ramin Əlibəylinin heç də savadsız və təcrübəsiz 
olmadığını nəzərə alsaq, deyə bilərik ki, iş qərəzli aparılıb və Əlibəyli 
cinayətin iştirakçısı kimi cavab verməlidir. Bunu da xahiş edirəm, 
nəzərdən qaçırmayın. 
-Aydındır. Bəs qayçı? 
- O barədə dəqiq fikrimi sonra deyəcəm. Ancaq siz qayçını götürüb, 
ondakı əl izlərini Elnur Qafarlının əl izləri ilə tutuşdurun. 
Onun haqqında cinayət işində bir şey var? 
- Xeyr! - Nəzərli başını yellədi. - Mən bu adı eşitməmişəm. 
- Belə də olmalı idi. - Qasımlı mənalı tərzdə cavab verdi. - Onda siz 
onun əl izini götürməyə tələsməyin. Mən hələ bəzi məsələləri 
dəqiqləşdirməliyəm. Yaxşı olar ki, Qafarlı ilə mən xəstəxanadan çıxandan 
sonra məşğul olasınız. Hələlik isə duyuq salmaq lazım deyil. 
-Yaxşı... - Nəzərli sakitcə razılığını bildirdi. 
 
 
 
 
300 
  
-Ancaq qayçını götürün. Bir də yadınızdan çıxmasın, onu doktordan 
istəyəndə deyin ki, qayçını polkovnik istəyir. 
- Bu paroldur? - Nəzərli gülümsədi. 
- Demək olar ki, bəli! - polkovnik cavab verdi. - Mən düşündüm ki, 
müstəntiqin adamları qayçını alıb ondakı izləri yox edə bilər. Ona görə də 
xahiş etdim ki, doktor qayçını mənim razılığım olmadan heç kəsə 
verməsin. Mənə elə gəldi ki, o mənə inandı və doğrudan da qayçını heç 
kəsə verməyəcək. Sonra, Muradzadənin yaşadığı blokun birinci 
mərtəbəsində, 37-ci mənzildə yaşayan qadını da danışdırın. 
Ümumiyyətlə, mənə elə gəlir ki, sizi öyrətməyə heç bir ehtiyac yoxdur. 
- Bəs axı necə olub ki, bu qız belə bir məktub yazıb? Siz, sanki nəyisə 
məndən gizlədirsiniz. Yəni sizin dediyiniz həmin Elnur Qafarlı qızı 
məktubu yazmağa məcbur edib? 
- Xeyr! - Qasımlı cavab verdi. 
- Mən də onu demək istəyirəm. - Nəzərli qətiyyətlə dilləndi. - 
Məktubu dönə-dönə, diqqətlə oxumuşam. Yazı o qədər sərbəst yazılıb ki, 
orada heç bir zorakılıq əlaməti hiss olunmur. Məktubu qız özü yazıb. 
Könüllü! 
- Siz demək, heç nədən şubhələnməmisiniz? - Qasımlı soruşdu. 
- Xeyr! Əgər şübhələnsəm də, məktubun bu qədər sərbəst 
yazılmasından şübhələnərəm. Axı qız məktubun yazılmasından beş- on 
dəqiqə sonra intihar edib?! 
Polkovnik bir qədər düşünüb cavab verdi: 
- Hadisələrin gedişi sona kimi, incəliklərinə qədər mənə məlum 
olandan sonra mən sizə hər şeyi danışacam. Hələlik isə mən istintaq 
olunmalı adamları sizə təqdim edirəm. Mənim demədiyim və ya hələlik 
demək istəmədiyim təfərrüatı, bəlkə də,onların özündən öyrənə 
 
301 
  
biləcəksiniz. Ancaq heç buna da inanmıram. Çünki bütün bu işlərin 
başında duran bir nəfər var. Həmin adam ifşa olunmayana qədər istintaq 
etdiyiniz adamlar onun qorxusundan əsl həqiqəti danışmayacaqlar. 
- Kimdir o adam? - müstəntiq Nəzərli maraq və təəccüblə sual verdi. 
- Bəlkə siz Ramin Əlibəylini nəzərdə tutursunuz? 
- O adam Raminə də göstəriş verə bilir. O, ifşa olunmalıdır. Siz 
əvvəlcə dediyim işlərə başlayın və mənim buradan çıxmağımı gözləyin. 
Bir də doktor Ələsgər Atayevi istintaqa cəlb etmək lazım olacaq. 
- Onun bu işə nə dəxli var? 
- Doktor Atayev Veneranın ölümündən bir neçə gün əvvəl, 
sonsuzluqla əlaqədar analizə vermək üçün Məlikxanlının spermasından 
nümunə götürüb, lakin onu laboratoriyaya verməyib. Çünki bu sperma 
nümunəsi Məlikxanlını ifşa etmək üçün onlara lazım idi. Üstəlik, 
cinayətdə istifadə olunan nadir zəhəri də doktor Atayevdən alıblar. 
-Aha... - müstəntiq fikrə getdi və birdən səsini qaldırdı. - Axı Məlikxanlını 
ifşa etmək kimə və nə üçün lazımmış? Bəlkə onun yerini tutmuş 
Cahangirova? 
- Yox! - Qasımlı yavaşca başını yellədi. 
- Bəs kimə? 
- Mənim ayağa qalxmağımı gözləyin! 
- Sizin tezliklə ayağa qalxmağınızı bu saat məndən çox arzu edən 
adam, yəqin ki, ola bilməz! 
Müstəntiq bunu deyib, durdu. Qasımlı ilə, daha sonra isə Mahirlə görüşüb 
palatadan çıxmaq istədi. 
Qasımlının səsi onu dayandırdı: 
 
 
 
302 
  
- Bir daha deyirəm! Əlikram özünü öldürməyib, onu öldürüblər! 
Birinci ondan başlayın! O birilərlə məşğul olmaq üçün isə mənim buradan 
çıxmağımı gözləyin. Mən çıxan kimi sizə xəbər verəcəm. 
Səyavuş Nəzərli vizit vərəqini Qasımlıya verib: 
- Burada telefonlarım yazılıb, - dedi və bir daha sağollaşıb palatadan 
çıxdı. 
- Sizcə, bu bir iş görə biləcək? - o çıxan kimi Mahir soruşdu. 
- Biləcək! - dostu cavab verdi. - Daha doğrusu, işi biz görəcəyik, o isə 
yekunlaşdıracaq. 
Qanbay Qasımlı bunu deyəndən sonra gözlərini qarşıdakı divara zilləyib 
durdu. Elə baxırdı ki, sanki divarda onu düşündürən sualların cavabı 
yazılacaqdı. Mahir onu fikirdən ayırmamaq üçün danışmırdı. Bir azdan 
polkovnikin alnında xırda tər damcıları görünməyə başladı. O, həddindən 
artıq dərin düşünəndə, bir də çoxdan görüb diqqət yetirmədiyi bir şeyi 
xatırlamaq istəyəndə belə olurdu. 
Birdən yerində dikəlib oturdu və Mahirə dedi: 
- Mahir, mən buradan çıxmaq istəyirəm! 
- Nə üçün? - Mahir təəccübləndi. 
- Zəng vur, öyrən görək, Asəf öz bağındadırmı? 
Mahir bir söz demədən, telefonunu çıxarıb, Asəfə zəng vurdu. Onunla 
danışıb, bağda olduğunu öyrəndi və telefonu qapadı: 
- Bağındadır. 
- Mən bu saat ora getmək istəyirəm. - Qasımlı ağır-ağır çarpayıdan 
düşdü. 
 
 
 
 
303 
  
- Axı nəyə lazımdır bu? - Mahir heyrətləndi. - Siz hələ tam 
sağalmamısınız. 
-Yox, yaxşıyam, Mahir! Mənə kömək et, paltarlarımı gətir. 
- Həkim razı olmaz! 
- Köynəyim var.. - o, özü-özüylə danışırmış kimi dilləndi. - Bir şalvar, 
bir də ayaqqabı lazımdır, - nə düşündüsə, tez də fikrini də-yişdi. - Yox, 
şalvar lazım deyil, əynimdə idman şalvarı var... Heç ayaqqabı da lazım 
deyil. Sən buradakı şeyləri torbaya yığ, aşağı düş. Maşınlasan? 
- Hə! - Mahir cavab verdi. 
- Sən yığış, aşağı düş, mən də gələcəm. 
Mahir onu fikrindən döndərməyin mənasız olduğunu başa düşüb, 
Qasımlıya aid şəxsi əşyaları və bankadakı balı torbaya yığıb palatadan 
çıxdı. 
Qasımlı yüngül şapşapları ayağına keçirib axırıncı dəfə palataya 
nəzər saldı və dəhlizə çıxdı. Tibb bacıları görünmürdülər. O, yavaş- yavaş 
dəhlizlə yeriyib, cəld pilləkənlərə tərəf döndü. Pillələri düşüb həyətə 
çıxdı. Mahir maşını qapıya lap yaxın saxlayıb onu işə salmışdı. Qasımlı 
arxa qapını açıb maşına oturan kimi «Mersedes» yerindən tərpəndi. Artıq 
bir azdan ömrünün bir həftədən artığını keçirtdiyi xəstəxana arxada 
qalmışdı. 
XXXIV Fəsil 
Hərəkətə başlaya bilərsiniz! 
Onları Asəfin bağında kədərli xəbər qarşıladı: Qaplan ölmüşdü... Asəfin 
deməyinə görə, Niyazi müəllimin ölümündən sonra yazıq it heç nə yemir, 
bir yerdə uzanaraq qəmli gözlərini darvazaya dikirmiş. Hərdən də 
 
 
 
304 
  
sahibinin yıxıldığı yerə yaxınlaşıb torpağı iyləyir, başını göyə qaldırıb 
hüznlü bir səslə ulayırmış. 
Asəf elə həyətdəcə, dərin xəndək qazıyıb iti basdırmışdı. Elə işini təzəcə 
qurtarıbmış. Qaplanın ölümü Qasımlını da, Mahiri də kədərləndirdi. Bir 
neçə dəqiqə sakit dayanıb, heç nə danışmadılar. Qəmli sükutu pozan Asəf 
onları həyətdə qoyulmuş stolun arxasına, çay içməyə dəvət etdi. Dəvəti 
qəbul edib əncir ağacına yaxınlaşdılar. 
Burada on gün əvvəl faciəli ölüm hadisəsi baş vermişdi. 
Üstündən on gün keçməsinə baxmayaraq, hər şey həmin günü xatırladırdı. 
Diqqətlə baxan şəxs, hətta mərhum Məlikxanlının torpağa hopmuş 
qanının izlərini də görə bilərdi. 
Stolun üstü toz-torpaq və qurumuş əncir yarpaqları ilə dolu idi. Həmin 
gün kabab bişirmək üçün yandırılmış tonqalın külü olduğu kimi qalmışdı. 
Hadisədən bir az sonra yağmış yüngül yağış külü qismən 
bərkidib qumlu torpağa yapışdırmışdı. Kül yalnız iki tərəfdən 
gözəçarpmayacaq dərəcədə tonqalın əhatəsindən çıxıb yayılmışdı. Şişləri 
düzmək üçün tonqalın yanlarına atılmış iki beton parçası da öz yerində 
idi. 
Hər şey həmin gün baş tutmamış kabab süfrəsindən xəbər verirdi. Yerə 
xeyli siqaret kötüyü dağılmışdı... 
Asəf evin qapısında görünən Aybənizə işarə edib çay gətirməsini tapşırdı. 
Sonra ucadan: 
- Stolun üstünü silməyə dəsmal da gətir! - dedi və qonaqlara tərəf 
döndü: - Bu saat çay içərik. İndicə dəmləmişdik, siz gəlib çıxdınız. 
Ancaq polkovnikin yadına çay düşmürdü. O, stolun yaxın ətrafını ani 
diqqətlə gözdən keçirib Asəfdən soruşdu: 
 
 
 
305 
  
- Hadisədən sonra burada olmusunuz? 
- Hərdən baş çəkmişəm. - Asəf cavab verdi. - Niyazi müəllimin yasına 
başım qarışıb. Bu gün də yenə həyətə baş çəkmək istədim. Gördüm it 
ölüb. Başladım onu basdırmağa... 
Qasımlı başını döndərib evin arxa tərəfində, ərik ağacının köl¬gəsində it 
üçün müvəqqəti düzəlmiş dama baxdı. Stolun yanından baxanda ora aydın 
görünürdü. Qaplanın dartıb qırmış olduğu yoğun 
kəndirin bir hissəsi hələ də ərik ağacından sallanırdı. Dönüb Asəfə baxdı: 
- Mərhum iti tez-tez bağlayırdı? 
- Yox! - Asəf cavab verdi. - Nadir hallarda... daha çox, bağda uşaq- 
muşaq olanda. 
Aybəniz evdən çıxıb, əlində çay stəkanları qoyulmuş podnos, onlara tərəf 
gəlirdi. Polkovnik onu görüb cəld dilləndi: 
- Xahiş edirəm, bir neçə dəqiqəliyə buradan uzaqlaşın və mənə mane 
olmayın. Çayı, hələlik, başqa yerdə için! 
Asəf razılaşıb, Aybənizə çayı başqa ağacın kölgəsinə aparmağı tapşırdı. 
Aybəniz özü ilə bir stul aparıb, kənardakı ağaclardan birinin kölgəsinə 
qoydu və stəkanları stulun üstünə düzüb getdi. Asəflə Mahir yaxınlaşıb 
həmin stulun yanında bardaş qurdular və Qasımlıya tamaşa etməyə 
başladılar. 
Qasımlı bir qədər ayaq üstə dayanıb əncir ağacının ətrafını müşahidə 
edəndən sonra dizi üstə çöküb əlini torpağa sürtməyə başladı. Elə bil nəsə 
axtarırdı. Bir neçə dəqiqə həmin ətrafda axtarış aparandan sonra əyilmiş 
vəziyyətdə yeriyərək hasara qədər getdi. Hərdən dayanıb əlini torpağa 
sürtür, hətta deyəsən, barmaqları ilə torpağı eşirdi. 
- O, nə axtarır axı? - Asəf təəccüblə Mahirdən soruşdu. 
 
 
306 
  
- Doğrusu, mən də bilmirəm... - Mahir çiynini çəkib cavab verdi. 
- Niyə idman formasındadır? Haradan gəlirsiniz? 
-Xəstəxanadan indi çıxıb... Daha doğrusu, qaçıb! 
- Hə? - Asəf heyrətləndi. - Nə olmuşdu? 
- Sui-qəsd təşkil etmişdilər. - Mahir dedi. - Həmin bu işlə əlaqədar. 
Yaralamışdılar... 
- Deməli, Qanbay müəllim hələ əl çəkməyib bu işdən? İş ki, bitib 
qurtarıb?! 
- Qurtarsaydı, əl çəkərdi, yəqin... 
Polkovnik yorulub stulda oturmuşdu. Qalxıb onun yanına getdilər. Bir 
qədər çətin nəfəs alırdı. 
- Nəsə öyrənə bildiniz? - Mahir soruşdu. 
Qasımlı ona cavab verməyib Asəfə baxdı: 
- Qəhvə varmı sizdə? 
- Hə! Bu saat! - Asəf cəld evə getdi və Aybənizə qəhvə hazırlamağı 
tapşırıb qayıtdı. 
Bir dəqiqə keçmiş, Aybəniz qəhvə süzülmüş fincanı gətirib qonağın 
qarşısına qoydu və süfrəni silib təmizlədi. 
Qasımlı qəhvədən bir qurtum içib Aybənizə müraciətlə dilləndi: 
- Xahiş edirəm, siz də burada olun və həmin gün hadisənin necə baş 
verdiyini danışın. 
Aybəniz süfrəni silib qurtarmışdı. Əlində dəsmal dayanıb əvvəl Asəfə, 
sonra isə qonaqlara baxdı: 
 
 
 
 
307 
  
- Rəhmətlik Niyazi müəllimlə Ruslan müəllim burada idilər. Biz 
ikimiz - Asəflə mən evdə şişləri hazırlayırdıq... Ruslan müəllim gəlib bizi 
qapıdan səslədi ki, şişləri gətirin... 
- Yox! - Asəf onun sözünü kəsdi. - Ruslan müəllim ondan əvvəl bir 
dəfə də gəlib bizi tələsdirdi. 
- Onda nə qədər işiniz qalmışdı? - Qasımlı sual verdi. 
- İki şiş çəkilməmiş qalmışdı. - Aybəniz dilləndi. - Bir də dedi ki, əti 
uzun çəkmisiniz, hər şişdən birini azaldın. 
- Sonra? - polkovnik qəhvə fincanını əlinə götürüb içməyə başladı. 
- Sonra... - Aybəniz davam etdi. - Ruslan müəllim bizi çağıranda biz 
şişləri və bir də salatlar yığılmış podnosu götürüb qapıya çıxdıq. 
O, Asəfə kömək etmək üçün şişləri istədi. Asəf razı olmadı... 
- Yox, aldı. - Asəf söhbətə müdaxilə etdi. - Mən dedim ki, lazım deyil, 
özüm apararam. Ancaq bir neçəsini əlimdən aldı. Hələ şişin biri yerə 
düşdü. Həmin vaxt güllə səsini eşitdik. 
- Həm də, it hürməyə başladı... - Aybəniz əlavə etdi. 
- Biz, doğrusu, özümüzü itirdik. - Asəf davam etdi. - Əlimizdəkiləri 
haraya gəldi tullayıb buraya qaçdıq... 
- İtin hürməsini nə vaxt eşitdiniz? - Qasımlı qəfil soruşdu. 
- Güllə atılanda... - Asəf cavab verdi. 
- Bir az dəqiq xatırlamağa çalışın, - polkovnik sakitcə dilləndi. 
- Yox, biz qapıya çıxandan it hürürdü. - Aybəniz ərinə baxdı. - 
Yadında deyil, mən soruşdum ki, it niyə hürür? Ruslan müəllim də dedi 
ki, Niyazi müəllim onu bağladığına görə. 
 
 
 
 
308 
  
-Nə bilim... - Asəf başını buladı.-Elə vəziyyətdə idik ki, onda... Adamın 
adı da yadından çıxa bilər... Ancaq Aybənizin o sualı necə verməsi 
yadımdadır... İt isə çox hürdü o gün. Lap kəndiri qırana kimi özünə zülm 
elədi. 
- Bəs it kəndiri qırandan sonra neylədi? - Qasımlı soruşdu. 
- Darvazaya tərəf qaçdı. 
- Niyə? - Qasımlı maraqlandı. 
- Onda rəhmətliyin meyitini maşına qoymuşdular. Maşın da küçədə 
idi... Mən itin arxasınca çıxdım. O, əvvəlcə küçə ilə qaçıb getdi... 
- Elə niyə? 
- Bir dəqiqə əwəl Ruslan müəllim maşınla çıxıb getmişdi. İt, yəqin elə 
bilib ki, sahibini o maşında apardılar. Ancaq bir azdan geri qayıtdı və 
«Təcili yardım» maşınından rəhmətliyin iyini aldı... 
Qasımlı bir anlıq susub, sonra evin qapısına doğru getdi. O birilər də onun 
dalınca düşdülər. Polkovnik qapının ağzında dayanıb əncir ağacına tərəf 
baxdı. Oradan nə ağac, nə də stol görünürdü. Qasımlı Asəfə müraciət 
edərək: 
- Siz şişləri harada hazırlayırdınız? - deyə soruşdu. 
- İçəridə. - Asəf cavab verdi. - Arxadakı otaqda. 
- Girmək olarmı? 
- Buyurun, əlbəttə! 
Evə girdilər. Asəf onları birinci girdikləri otaqdan keçirib, arxada yerləşən 
kiçik otağa apardı. 
- Burada idik! - deyə otağı göstərdi. 
- Bəs niyə burada? - polkovnik sual verdi. 
 
309 
  
- Bu otaq sərindir. - Asəf izah etdi. - Milçək də olmur. Ona görə biz 
əti burada doğrayıb hazırlayırdıq. 
Qasımlı otağa baxıb azacıq fikrə getdi. Sonra heç gözlənilmədən Asəflə 
Mahirə baxıb: 
- Sizin tapançanız varmı? - deyə soruşdu. 
Asəf bir anlıq duruxdu. Ancaq elə həmin an Mahir: 
- Mənimki maşındadır, - dedi. 
Qasımlı Mahirə: 
- Xahiş edirəm, onu gətir! - dedi və üzünü Asəflə Aybənizə tutdu: 
- Siz yenə də burada oturun. Guya ki, həmin işi görürsünüz. Mən bir 
neçə dəqiqədən sonra tapançadan atəş açacam. Güllə səsi eşidən kimi 
həyətə çıxarsınız! 
-Yaxşı... - Asəf heç nə başa düşməsə də razılaşdı. 
Qasımlı həyətə çıxıb stolun yanına getdi. Bu vaxt Mahir də maşından 
tapançasını götürüb gəlmişdi. Polkovnik hadisə vaxtı Məlikxanlının 
oturduğu stulun düz yanında idi. Tapançanı Mahirdən alıb bir qədər əlində 
saxladı. Elə bil nəyisə götür-qoy edirdi. Birdən nə düşündüsə aşağı əyilib 
tapançanı torpağa dirədi və atəş açdı. Sonra dikəlib, silahı bayaqdan ona 
maraqla tamaşa edən Mahirə qaytardı və gülümsədi: 
- Bir patronunu korladıq! 
Mahir: 
- Eybi yoxdur! - deyib evin qapısına baxdı. 
Asəfgilin çıxmadığını görən polkovnik: 
- Onları çağırın! - deyə Mahirdən xahiş etdi. 
Mahir qapıya yaxınlaşıb ucadan səsləndi: 
310 
  
- Asəf, buraya gəlin! 
Hər üçü əncir ağacının kölgəsində polkovnikin başına yığışdı. Qasımlı 
üzünü Asəfə tutub: 
- Bəs niyə çıxmadınız? - deyə soruşdu. 
- Məgər, siz atəş açdınız? - Asəf təəccübləndi. 
- Belə çıxır ki... yox!.. - Qasımlı dilləndi və birdən heç gözlənilmədən 
soruşdu: - Gülafət xanım necədir? 
-Yaxşıdır... - qəfil sualdan özünü itirən Asəf dedi. - Niyazi müəllimin 
ehsanını verdik. İndi işə gedib-gəlir. 
- Ehsanı kim verdi? 
- Ruslan müəllim rəhbərlik edirdi. Oğlu qonaq kimi gəlib, bir az 
oturdu, sonra çıxıb getdi. 
- Zakir heç atasının var-dövləti ilə maraqlanmır? 
- Yox... - Asəf cavab verdi. - Eşitməmişəm. 
Qasımlı Asəflə danışsa da, fikirli görünürdü. Mahir bunu o saat başa 
düşmüşdü. Çarpayıdan yarımçıq qalxmış polkovnikə, yəqin ki, istirahət 
lazım idi. 
- Qanbay müəllim, gedək? - deyə soruşdu. 
- Hə! - Qasımlı başını ağır-ağır tərpətdi. - Gedək! 
- Təzə bir şey öyrənə bildiniz? - Asəf maraqla sual verdi. 
- Hər şey aydındır... - deyə Qasımlı müəmmalı cavab verdi. Bağdan 
çıxıb maşına oturdular. Mahir Talıbov səbirli adam idi və 
həm də bilirdi ki, Qasımlıya artıq sual verməyin mənası yoxdur. Odur ki, 
maşını işə salıb arxaya çevrildi: 
 
 
311 
  
- Yəqin ki, evinizə? 
- Hə! Evə sür! - polkovnik oturacağa yayxanıb gözlərini yumdu. 
* * * 
Qasımlı mənzilə daxil olanda, gözləmədiyi halda, Nuranə ilə rastlaşdı. 
Nuranə onun təəccüblü baxışlarının mənasını başa düşüb, gəlişinin 
səbəbini özü izah etdi: 
- Bir saat əvvəl Mahir zəng vurdu ki, siz evə gələcəksiniz. Gəldim ki, 
çaydan-çörəkdən hazırlayım... 
Qasımlı dostlarının qayğısından təsirlənib, heç nə demədi. 
- Niyə vaxtsız çıxdınız? - Nuranə qayğıkeşliklə soruşdu. - Hələ tam 
sağalmamısınız axı?! 
- Yox! Yaxşıyam! - Qasımlı cavab verdi. 
- Yemək yeyirsiniz? 
-Yox, qəhvə içəcəm... 
Nuranə mətbəxə keçdi. Polkovnik ilk dəfə görürmüş kimi, maraqla 
mənzilinə tamaşa edib, divanda oturdu. Ağır nəfəs almağından yorğun 
olduğu bilinirdi. Cib telefonunu götürüb bir neçə dəqiqə din¬məzcə ona 
tamaşa etdi. Sonra müstəntiq Səyavuş Nəzərliyə zəng vurdu: 
- Salam, Səyavuş müəllim!.. Bəli, mənəm... Mən xəstəxanadan çıxdım. 
Hərəkətə başlaya bilərsiniz! 
 
 
 
XXXV Fəsil 
Parçalanmış telefon 
 
312 
  
Qanbay Qasımlının xəstəxanadan çıxdığı günün səhəri idi. 
Doktor Ələsgər Atayev dilxor halda kabinetində oturmuşdu. Sir- 
sifətindən tökülən zəhrimardan artıq Svetaya da pay düşmüşdü və yazıq 
qız qapının o tayında, öz otağında qorxudan əsirdi. Atayev bu gün səhər 
işə gələndən belə idi. Bir tərəfdən sevimli qızının xəstəliyi, bir tərəfdən 
də axşam televizordan eşitdiyi xəbər qanını qaraltmışdı. 
Axşam televizorda Məlikxanlı ilə əlaqədar işin təzələnməsi və istintaqa 
rəhbərliyin Ramin Əlibəylidən alınması barədə xəbər verilmişdi. Atayev 
Elnur Qafarlı kimi ağciyər deyildi. Ancaq belə bir işin üstündə ilişib ifşa 
olunmağı da heç cür istəmirdi. Bilirdi ki, onun bu işdəki əlaqəsi inzibati 
orqanlara məlum olarsa işi, vəzifəsi, hörməti və nəhayət, azadlığı ilə 
bərabər istəkli qızını da itirəcəkdi. 
Atayevi bu işə qoşan adam, göstərdiyi xidmətə görə ona az pul 
verməmişdi. Buna baxmayaraq, peşman idi bu işə qoşulmağına. Düzdür, 
qoşulmamaq özü də çox asan başa gəlməzdi. O adam Atayevin tanıdığı, 
münasibətdə olduğu adamların içində yeganə adam idi ki, Atayev ondan 
çəkinirdi. Özündən aşağılarla söyüşlə, özündən 
yuxarılarla əda ilə danışan doktor yalnız onunla danışanda həddini 
aşmamağa çalışırdı. 
Bu hadisələr baş verəndən sonra heç onunla görüşməmişdi. Ancaq axşam 
televizordan eşitdiyi xəbərdən sonra onunla görüşmək və bu xəbər barədə 
fikrini bilmək istəyirdi. Bu məqsədlə ona zəng vurmaq üçün əlini telefona 
uzatmışdı ki, telefon özü səsləndi. 
Zəng vuran həyat yoldaşı Rüxsarə xanım idi. Yəqin ki, danışığını Aydanın 
eşitməməsi üçün lap yavaşdan danışırdı: 
- Ələsgər, qızdan heç gözüm su içmir. Yenə əv vəlki tutmaları 
qayıtmasa yaxşıdır. Əlisəttar qardaş da gəlib çıxmır. Bəlkə zəng vurasan? 
 
 
313 
  
- Lazım deyil! - Atayev səbirsiz halda dilləndi. - Bir-iki saat 
gecikməyinə görə zəng vurmaq yaxşı düşməz. Özü bilir ki, bu gün 
«sistem»in vaxtıdır. Darıxma! 
- Nə bilim... Deyirəm, yadından çıxar... 
- Çıxmaz! Bir az da gözləyək. 
- Yaxşı da... - Rüxsarə xanım dəstəyi asdı. 
Üç gün idi ki, Aydan hamamdan çıxanda özünü möhkəm soyuğa 
vermişdi. Bunu doktor Muradzadəyə xəbər verməmişdilər. Birincisi, qızı 
soyuqdəymədən gözləmək barədə Muradzadə dönə-dönə 
xəbərdarlıq etmişdi. Soyuqlayarsa, müalicə əhəmiyyətini itirə bilər, 
demişdi. İkincisi də Atayev, məlum səbəbə görə, Muradzadənin 
qarşısında diliqısa idi. Bu neçə gündə onunla heç zəngləşməmişdi də! Bu 
gün isə müalicənin əsasını təşkil edən sistemin qoşulmasının vaxtı idi. 
Atayev özü müxtəlif vasitələrlə Aydanın qızdırmasını salmağa çalışmış 
və buna müəyyən qədər nail olmuşdu. Ancaq vəziyyət qorxulu idi. 
Əvvəlki ağır tutmalar yenidən başlaya bilərdi. Bu isə, qarşısı alınmasa, 
ölüm demək idi... 
«Əlisəttar niyə gecikir, görəsən? - Atayev düşündü. - Yəni doğrudan, 
yadından çıxa bilər? Heç inanmıram, çıxa!» 
Ancaq Atayev bir şeyi bilmirdi. Bilmirdi ki, müstəntiq Səyavuş Nəzərli 
doktor Muradzadənin evindən indicə çıxıb. Və ondan da xəbəri yox idi ki, 
onların arasında hansı söhbət gedib. 
Dediyimiz o ki, Muradzadə Səyavuş Nəzərlinin arvadını müalicə etmişdi. 
Aralarında yaxşı münasibət var idi. Sıx gediş-gəlişləri olmasa da hərdən 
bir-birlərindən hal-əhval tuturdular. 
Bu gün isə Nəzərli doktorun evinə qayçıya görə gəlmişdi. Aralarında 
qarşılıqlı inam olsa da, qayçını polkovnikin istədiyini bildirib ev 
 
314 
  
sahibindən aldı və bu barədə hal şahidlərinin iştirakı ilə protokol tərtib 
etdi. Sonra təklikdə bir qədər söhbət etdilər. Nəzərli bildirdi ki, 
işə təzədən baxılır və ola bilsin ki, nəticədə Məlikxanlının günahsız 
olduğu aşkar olacaq. Guya burada kimlərinsə, başqa adamların iştirakı 
olub və sair. Bu söhbət doktor Muradzadənin xoşuna gəlməsə də, susdu, 
ancaq onu çox maraqlandıran və narahat edən bir suala müstəntiqdən 
cavab almaq istədi: 
- Necə bilirsiniz, Səyavuş müəllim, bu qız zəhəri haradan əldə edə 
bilər? 
Əlbəttə, gərək, müstəntiq bu suala cavab verməyəydi. O bu barədə yalnız 
polkovnik Qasımlıdan eşitmişdi və özünün əlində heç bir sübut yox idi. 
Ancaq özünü məlumatlı göstərmək istədiyinə görə, ya nəyə görəsə cavab 
verdi: 
- Doktor, bu işdə çox ciddi məqamlar var və hər şey dərinliyinə qədər 
araşdırılacaq. Ancaq hələlik sizə olan böyük hörmətimə görə, zəhərin 
kimdən alındığını sizə deyə bilərəm. Bir şərtlə ki, bu söhbət, iş başa 
çatdırılana kimi ikimizin arasında qalsın. 
- Əlbəttə! Əlbəttə! - doktor cəld dillənib bütün vücudu ilə müstəntiqin 
deyəcəyi adı gözlədi. 
Səyavuş Nəzərli bir qədər tərəddüd edib, nəhayət dilləndi: 
-Zəhəri Ələsgər Atayev adlı bir həkim verib... 
Bu sözlərdən sonra doktor Muradzadənin nə hala düşdüyünü 
təsvir etmək çox çətindir. O, müstəntiqdən daha ətraflı məlumat ala 
bilməyib, onun tez çıxıb getməsini arzuladı. Tək qalmaq və eşitdiyi 
sarsıdıcı xəbərin mahiyyətini dərk etmək istəyirdi... 
* * * 
 
315 
  
Yox, hər halda «şef»lə görüşməyi yaxşı olardı. Heç olmazsa, ondan 
arxayınlaşdırıcı bir söz eşidər, narahatlığının biri azalardı. Mərkəzi ofisin 
telefonu cavab vermədiyi üçün cib telefonuna zəng vurdu: 
-Alo! 
- Salam, Atayev, xeyir ola?! 
- Sizinlə görüşmək istəyirəm, əgər imkan varsa... 
- Bu gün tədbirdə olacam. 
- Sabah? 
- Sabah da Şamaxıya getmək istəyirəm, bir nəfərlə... Pirqulu tərəfə. 
- Təzə canan olmasın o bir nəfər? - Atayev özünü məhrəm 
gös¬tərmək istədi. 
- Düz tapmısan! Niyə görüşmək istəyirdin? 
-Axşam televizorda eşitdim ki, Ramin Əlibəylini... 
- Boş şeydir! - şef onun sözünü ağzında qoydu. - Yüz dəfə 
təzələsələr də, iş həmin işdir. O həyasız vəkil qarışdırıb işi... Ona da dil 
verən Qasımlıdır. 
-Kim? 
- Əslində, kimliyi məlum olmayan şeytan! Xəstəxanada yatır. 
Çalışacam, palatasından birbaş morqa düşürtsünlər onu... - nə düşündüsə, 
qəfil soruşdu: - Yoxsa sən də qorxursan? 
- Yoox... 
- Qorxub eləmə! Sən ilişməzsən. Birdə ki, lap ilişsən, bilirsən də, bir 
sadiq adamlar sirr saxlayırlar, bir də ölülər... 
 
 
 
 
316 
  
- Mən həmişə sadiq olmuşam, qədeş! - müsahibinin soyuq 
sözlərindən bədəninə üşütmə gələn Atayev cəld dilləndi. 
- Əlbəttə! Sadiq olmaq ölü olmaqdan min dəfə yaxşıdır. Sağ ol! - şef 
bunu deyib telefonu qapadı. 
Bu söhbətdən sonra doktor Atayevin narahatlığı, əsəb gərginliyi heç də 
azalmadı. Ürəyində baş qaldıran xoşagəlməz duyğular onu içəridən yeyib 
dağıdırdı. «Kefindən qalmır əclaf oğlu! - deyə fikirləşdi. Pirquluya gedir. 
Özü də qadınla... Onun nə vecinə?! Planını çəkib, göstərişini verib, 
dayanıb kənarda. İlişəndə də, hünərin var, adını çək! Elə o xarabanın 
özündə aradan götüzdürər. Bu saat pulun açmadığı qapı yoxdur. Pul da ki, 
onda!» 
Atayev bilirdi ki, istənilən qanıqaraçılığın, hətta stress vəziyyətinin ən 
yaxşı dərmanı intim münasibətlər, məhəbbət oyunlarıdır. Düyməni basıb 
Svetanı çağırdı. Fikir çəkib, özünü xəstəliyə salmayacaqdı ki?! 
Sveta otağa daxil olan kimi, doktor onu sol əli ilə yanına - öz həmişəki 
yerinə çağırdı. Qız nazlana-nazlana gəlib «yerində» durdu. Atayev əlini 
onun arxasına qoydu: 
- Dəhlizdə gözləyən var? 
- İki nəfər var. - Sveta yerində yırğalandı. 
- Qoy gözləsinlər! Əhvalım heç yaxşı deyil bu gün. 
Atayev qızın yumşaq ətini necə sıxdısa, qız dözməyib bərkdən ufuldadı. 
Ancaq ürəyində söyürdü doktoru: «İt oğlu yandırıb-tökür, sonra da 
buraxır ki, get tüstülənə-tüstülənə...» 
Atayevin ağlına haradansa, «ağıllı» fikir gəldi: 
- Gəl, sabah, ya birisigün səni aparım Şamaxıya! Yaxşı istirahət 
edərik... Heç Pirquluda olmusan? 
 
 
317 
  
- Yox!... - Sveta başını buladı. 
- Müsibət yerdir! Evdən bir bəhanə ilə icazə ala bilsən, axşam da 
orada qalarıq. Nə deyirsən? 
- Nə deyim?.. - qız ona sığındı. Atayevin əli yumşaq yerini əzib- 
tökürdü. 
- Hazırlaş, birisigün gedək! 
Atayev qızı artıq soyundurmaq üzrə idi ki, cib telefonu zəng çaldı. Doktor 
Muradzadə idi zəng vuran. Svetanı əli ilə kənara itələyib, telefonu açdı. 
«Allah xeyir eləsin!» 
- Eşidirəm, doktor! 
- Ələsgər! - Muradzadənin səsi pis gəlirdi. Elə bil tövşüyürdü. 
- Hə, doktor, eşidirəm! 
- Sən nə alçaq adam imişsən, Ələsgər?! Sən necə vicdansız, 
namussuz, qeyrətsiz adam imişsən?! 
Telefondan elə bil od tökülürdü Atayevin qulaqlarına. 
- Əlisəttar!.. 
- Sənə necə inanmışam, səni necə adam hesab etmişəm mən?! Sən əfi 
ilan imişsən! Gürzə imişsən! Tanımamışam səni! 
Atayev yerində quruyub qalmışdı. Əli ilə Svetaya otaqdan çıxmaq işarəsi 
verdi. Qız pərt halda kabinetdən çıxdı. 
- Əlisəttar, mən... 
- Kəs səsini, biqeyrət! Hələ bir danışmaq da istəyirsən? Mənim qızımı 
sən öldürmüsən! Sən əclaf köpək oğlu! 
- Qulaq asın, doktor!... 
 
 
318 
  
- Mənim sənə nə pisliyim keçmişdi a nankor?! O yazıq qız sənə 
neyləmişdi? «Əmi» deyirdi axı, o sənə?! Çörək kəsmişdik axı biz?! Çörək 
sənin gözlərini tutsun! Bu boyda da xəyanət olar ki, sən elədin? Xain 
köpək oğlu! 
-A kişi, bir dayan... 
Atayevin boğazı qurumuşdu. Stolun üstünə göz gəzdirib su axtardı. Yox 
idi. Qızı da çağırmaq istəmirdi... 
- Səni bədbəxt edəcəm, Ələsgər! - Muradzadənin səsi getdikcə 
kəskinləşirdi. - Necə ki, sən məni bədbəxt etdin, yaşamağına peşman 
edəcəm səni! Sən məni yaxşı tanımamısan! Bütün həyatımı səndən 
intiqam almağa sərf edəcəm! Eşidirsən, intiqamımı alacam səndən!.. 
Muradzadənin səsi xırıldadı və o, telefonu qapadı. Doktor Atayev əlləri 
ilə başını tutub bir müddət hərəkətsiz oturdu. Elə bil bütün dünya başına 
fırlanırdı. «Bu haradan xəbər tutdu?.. - deyə fikirləşdi. - Kim satdı məni?.. 
Ona bir də zəng vurummu? Yox, o sözünü dedi. İlişsəm də onu 
satmamalıyam. Bir sadiq adamlar sirr saxlayırlar, bir də... Hamısı 
cəhənnəmə, Aydanın sağalması, müalicəsi necə olacaq?.. 
Gör neylədim mən?! Gör nə iş tutdum mən?! Öz qızımın həyatına balta 
çaldım!» 
Tələsik ayağa qalxdı. Getməlidir! Haraya?.. Haraya gəldi! Axır ki, 
buradan uzaqlaşmalıdır! 
Svetanın yanında əyinlərində tünd göy rəngli kostyum olan iki gənc kişi 
dayanmışdı. Atayev qapıdan çıxan kimi onlardan biri irəli yeridi: 
- Doktor Atayev? 
Atayev: 
- Vaxtım yoxdur! Sonra gəlin! - deyib sürətlə qəbul otağından çıxdı. 
 
 
319 
  
Pilləkənləri düşəndə hiss etdi ki, həmin kişilər arxasınca gəlirlər. Birdən 
şübhələndi: «Olmaya, artıq...» 
Poliklinikanın həyətinə düşdü. Maşınının düz yanında qara rəngli, «Qaz- 
31» markalı maşın dayanmışdı. Gənc sürücü də maşının yanında idi. 
Cib telefonu səsləndi. Rüxsarə xanım idi: 
- Ələsgər?! 
- Hə! Nə olub?! - Atayev əsəbi cavab verdi. 
- Ələsgər, qız yenə o vəziyyətə düşdü! Özündə deyil! 
Atayev deməyə, məsləhət verməyə söz tapmadı. Bu yandan da 
həmin iki kişi düz qarşısında dayanıb, ona qulaq asırdılar... 
- Əlisəttara zəng vur, Ələsgər! Özün də tez gəl! 
Atayev bilmirdi nə desin... Nə desin axı?! Rüxsarə xanımın heç 
nədən xəbəri yox idi. Heç nədən!.. 
- Təcili yardım çağır! - Bu sözləri deyən Atayev, özü də bilirdi ki, 
mənasız söz deyir. Qızı xilas etsəydi, bircə Muradzadə xilas edə bilərdi! 
Doktor Əlisəttar Muradzadə! Zəhərləyib öldürdükləri Veneranın atası! 
- Sən nə danışırsan, Ələsgər? - Rüxsarə xanım ağlayırdı. - Aydan 
ölür!.. Başa düşürsən?! Ölür Aydan!... 
- Yaxşı! Bəsdir! - Atayev telefonu qapadı. 
Elə o saat da kişilərdən biri əlini irəli uzatdı: 
- Telefonu verin! - Siz bizimlə getməlisiniz! 
- Siz kimsiniz axı?! - Atayev acıqlandı. 
Kişi sənədini çıxarıb göstərdi. Prokurorluqdan idilər. Onları Səyavuş 
Nəzərli göndərmişdi. 
 
320 
  
- Çəkilin görüm! - Atayev çığırdı. - Mənim qızım ölüm aya¬ğı ndadır. 
- Telefonu verin, dedim! 
- Rədd olun başımdan! - Atayev telefonu ondan almaq istəyən kişini 
bərk itələdi. 
Kişi müvazinətini saxlayıb əlini pencəyinin cibinə saldı və doktora lap 
yaxın gəldi: 
- Müqavimət göstərməyini saxla, Atayev! Səni buradaca 
güllələyərəm, meyitini it ölüsü kimi sürüyüb apararlar! 
Atayev bu kəskin sözlərdən özünə gəlib, sakitləşdi. Ancaq o, qızı bir yolla 
xilas etməliydi! Sevimli qızı yataqda can verirdi! 
- Xahiş edirəm! - deyə yalvarmağa başladı. - Bircə dəqiqəlik icazə 
verin, həkimə zəng vurum... 
-Yaxşı! - Telefonu almaq istəyən kişi razılaşdı. - Ancaq həkimə! Başqa 
söhbətə yol verməyin! 
Atayev kimə zəng vuracaqdı ki? Doktor Muradzadəyə?! Qəribədir!.. 
Qəribə və həm də, acınacaqlı! Ancaq o, Aydanı çox sevirdi və sevimli 
qızının xatirinə bu çətinliyə də dözməli idi. Başqa heç bir çıxış yolu 
görünmürdü... 
Zəng vurdu! 
Muradzadə telefonu açmırdı... 
«Götür telefonu, Əlisəttar, götür!.. Götür Əlisəttar, sən kişi olmusan axı, 
həmişə?! Götür...» Atayev həyəcandan tərləmişdi. 
Telefon açıldı! 
- Əlisəttar! 
- Nə istəyirsən məndən, əclaf?! 
 
321 
  
- Uşağın halı pisləşib, Əlisəttar! 
- Sən nə üzlə mənimlə danışırsan, Atayev? 
- Məni tutdular, Əlisəttar! Həbs etdilər məni! - Atayev dodaqlarını 
gəmirib qarşısındakı kişilərə baxdı. 
- Mən səni türmədə də rahat buraxmayacağam, Ələsgər! Sən ölməli 
adamsan! - Muradzadənin səsi nifrətlə dolu idi. Sən həkim adına ləkəsən. 
Sən insan adına da ləkəsən!.. 
- Qızım ölür, doktor! Aydan ölür... Yenə vəziyyəti pisləşib. Anası 
indicə zəng vurmuşdu. Qız özündə deyil!... 
Muradzadə susmuşdu... Atayevə elə gəldi ki, telefon qapanıb. Cəld ekrana 
baxdı. Yox, qapanmamışdı! 
- Doktor! 
- Qulaq as, Ələsgər! - Muradzadə indi sakit danışırdı. - Aydan mənim 
xəstəmdir. Mən onu sağaltmağa söz vermişəm və deməli sağaldacam! Bu 
saat onun yanına gedirəm! Qoymayacam onu ölməyə! 
- Çox sağ ol, doktor... 
- Lazım deyil, Ələsgər, qətiyyən lazım deyil. Mən həkiməm! 
Muradzadə telefonu qapadı... 
Doktor Atayev əvvəlcə qarşısında dayanan adamlara baxdı. Sonra çevrilib 
uzun illər işlədiyi poliklinikaya nəzər saldı. Bir də 
telefonuna baxdı. Gözləri dolmuşdu... Nəsə demək istəyirdi... Bəlkə də, 
demək yox, nəsə qışqırmaq istəyirdi. Ancaq birdən nə düşündüsə, əlindəki 
cib telefonunu yuxarı qaldırıb bütün qüvvəsilə asfalt döşəməyə çırpdı. 
Parça-parça olmuş telefonun qırıqları ətrafa səpələndi... 
 
 
 
 
322 
  
Elə o saat da qoluna qandal keçirtdilər. Kişilərdən biri onu itələyib maşına 
saldı. Maşın yavaş-yavaş hərəkətə gəlib poliklinikanın həyətindən çıxdı. 
XXXVI Fəsil 
Əlinizi aşağı salın! 
Həmin gün Diləfruzun ad günü idi. Elnur Qafarlının mənzilində axşam 
keçiriləcək məclisə ciddi hazırlıq gedirdi. Ad gününə az adam dəvət 
olunmasına baxmayaraq, Diləfruz xanım çalışırdı ki, hər şey keyfiyyətli 
və yerli-yerində olsun. İçkisinə-filanına qədər hər şeyi öz arzusu ilə, özü 
də ən yaxşısından tapıb təşkil eləmişdi. Məclisdəkiləri valeh edə biləcək, 
gözəl bir tort da sifariş vermişdi. Ümumiyyətlə, Diləfruz xanımın fikrincə, 
yaddan çıxan bir şey yox idi və hər şey qonaqların ürəyincə olacaqdı. 
Bu gün Elnur üçün də sevindirici bir gün idi. Ona görə yox ki, Diləfruzun 
ad günü idi. Yox. Qayınatası telefonla bildirmişdi ki, Elnurun İcra 
hakimiyyəti sistemində işi artıq hazırdır. Sabah qərar verilməli idi. 
Axşamkı məclisdə qayınatası da iştirak edəcəkdi və orada Elnur 
Qafarlının yeni, daha doğrusu, ilk vəzifə təyinatı barədə daha ətraflı 
söhbət gedəcəkdi. 
Əgər bu belədirsə, deməli, Elnur sabah yox, birisigün artıq öz vəzifəsini 
və kabinetini təhvil alacaqdı. Artıq vəzifəsinə başladığı ilk gündə necə 
geyinəcəyini də düşünmüşdü. Bunun üçün yeni şalvar, 
ayaqqabı, köynək almış, həmin köynəyə yaraşan qalstuk seçimində xeyli 
baş sındırmalı olmuşdu. Elə ilk gündən katibəsinə fikir verəcəkdi. Əgər 
xoşuna gəlməsəydi, işlədiyi redaksiyanın katibəsini aparacaqdı yanına. 
Pərvanəni. Ağıllı, sakit qızdır. Əlbəttə, Gülşəni də təyin edə bilərdi bu işə, 
əgər qiyabiyə keçsəydi. Necə olmasa, artıq onun xasiyyətinə bələd idi və 
bilirdi ki, onunla, necə lazımdır, rəftar etmək olar... 
Elə bu gün, günortadan sonra Gülşənlə görüş təyin etmişdi. İstəmişdi ki, 
bu gününü xoş keçirsin. Gülşən də o saat razılaşıb gəlmişdi. Bu, artıq 
 
323 
  
onların təklikdə keçirdikləri dördüncü, ya beşinci görüş olacaqdı. Elnurun 
xoşu gəlirdi bu qızdan. Qız idi də!.. Cavan qız! Qıvraq bədəni var idi. Arıq 
demək olmazdı. Ən əsası da o idi ki, Elnura qarşı laqeyd deyildi. Bir 
müddət, ürəyin istəyən kimi, hərlənmək olardı onunla. Nə də Veneranın 
tayı deyildi ki, sonradan ciddi problemlər çıxsın. Ona lap bəlkə evli 
olduğunu da deyə bilərdi. Çünki hiss etmişdi ki, onun da könlündən 
kiminləsə gəzmək keçir. 
Evli, ya subay ilə, o qədər fərqi yoxdur. 
Gülşən doğrudan da Elnura qarşı laqeyd deyildi. Özünü Veneranın 
qohumu kimi təqdim edən o oğlandan bir şey çıxmayacağını hiss etmişdi. 
O, alışqanla bağlı görüşdən sonra yoxa 
çıxmışdı və Gülşəni heç itirib axtarmırdı. Gülşən Elnurun ona daha çox 
qiymət verdiyini görür, özü də bilmədən, ona tərəf meyil edirdi. Həm də 
saf-çürük edərək düşünürdü ki, Elnur heç də ondan pis oğlan deyil. 
Elnurun fikri, xəyalı həyatında baş verəcək sabahkı yenilikdə qalmışdı. 
Gülşən bayaqdan, fasilə vermədən, özündən, öz macəralarından danışırdı. 
Elnur isə ona diqqətlə qulaq asa bilmirdi. Gah ürəkaçan gələcəyi, gah da 
buraxdığı bağışlanmaz səhvlər barədə düşünürdü. İndi başa düşürdü ki, 
əslində, Diləfruza rast gəlməklə onun üçün işıqlı bir həyat yolu açılıbmış. 
Gözəl və sakit ailə, ürəyincə olan iş, ev, maşın, ümumiyyətlə, mədəni 
insana lazım olan hər şey! Ancaq Elnur ona verilmiş bu şansı, hətta belə 
demək mümkündürsə, bu xoşbəxtliyi qiymətləndirməmişdi. Venera ilə 
olan o macəralar ona lazım idimi? Ya əli pulla oynamaq, adamlar üzərində 
hakimiyyət qazanmaq, gözəl qadınlarla kef çəkmək arzusu ilə ona - o 
qorxulu cəllada qoşulmağı düz iş idimi? Yox! O, düzgün yol tutmamışdı! 
Məgər onun arvadı Diləfruz pis qadındır? Əlbəttə, yox! Gözəllik deyirsən, 
gözəllik, xanımlıq deyirsən, xanımlıq var onda. Elnur, özündən asılı 
olmayaraq, Diləfruzu bu saat skamyada yanında 
 
 
324 
  
oturmuş Gülşənlə müqayisə etdi. Diləfruz həqiqi gözəldir, təmizdir, 
tərbiyəlidir, ailəcanlıdır, bu isə... Gərək nə qədər insafsız olasan ki, bu 
fərqi görməyəsən. 
Gülşən yenə özündən danışırdı: 
- Bilirsən, indiyə kimi neçəsi elçi gəlib bizə? Hamısına da «yox» 
demişəm. 
- Bu gözəllik kimdə olsaydı, sənin kimi edərdi. - Elnur onu ələ alıb, 
istifadə etmək üçün növbəti komplimentini söylədi. 
- Elnur, xoşuna gəlirəm mən? Ancaq bax, düzünü de! - Gülşən ona 
bir az da yaxın oturdu. 
- Əlbəttə! Sən çox qəşəng qızsan. Çoxdan mənim xoşuma gəlirsən. 
- İnanmıram! - Gülşənin gözləri xumarlanmışdı. 
Elnur nəyə görəsə, son günlər səbirsiz olmuşdu. Belə naz- qəmzəyə 
dözməyə heç həvəsi yox idi. Ona görə də səsi bir qədər soyuq çıxdı: 
- Niyə? 
Gülşən, deyəsən heç özündə deyildi. Özünün özü üçün yaratdığı 
məhəbbət aləmində idi. Başını Elnurun çiyninə qoyub ona sığındı və 
ehtiras dolu səslə dilləndi: 
- Ona görə ki, doğrudan da sevsəydin, çoxdan deyərdin bunu... 
Elnur onun sözlərindən diksindi: «Lənət şeytana! Məgər mən buna dedim 
ki, səni sevirəm? Bu dəlidir, nədir? Bircə elə bu qalıb ki, başıma yeni 
problem açım!» 
Qızdan bir qədər kənara çəkildi. Elə bil Gülşən birdən-birə onun 
gözündən düşmüşdü. İndi onun üzünə çəkdiyi ucuz və səliqəsiz boyalar, 
zövqsüz geyimi, saç düzümü, əcaib bədən quruluşu, kirli dırnaqları, 
mənasız, şit baxışları Elnurda ikrah hissi doğururdu. 
 
325 
  
«Gör bir kiminlə vaxt keçirirəm?! - deyə düşündü. - Bu qız heç Diləfruzun 
kəsilib atılan dırnağına tay ola bilməz. Mən, bir gör, nə qədər axmaq adam 
olmuşam!» 
Elnur qət etdi ki, bu gündən sonra Diləfruzu gözünün üstündə saxlayacaq. 
Vaxtının çoxunu ailəsi ilə keçirəcək. Yoxsa bu qızı da Venera kimi sevgi- 
məhəbbətlə aldatmağa başlasa, bu işlərin axırı heç də yaxşı olmayacaq. 
Venera ilə münasibətlərinin axırı nə ilə qurtardı? Dəhşət ilə, faciə ilə! 
Bütün ömrü boyu onu izləyəcək bu dəhşətin, bu faciənin kölgəsi. Yox, o, 
bir daha elə oyunlara düşmək istəmirdi! 
Gülşən Elnurun birdən-birə soyuduğunu başqa yerə yozdu. Düşündü ki, 
sözlərinə inanmadığı üçün ondan inciyib. Yaranmış anlaşılmazlığı aradan 
qaldırmaq üçün dilləndi: 
- Bilirsən, Elnur, belə deməyimə baxma, əslində, mən sənə inanıram. 
Elə Venera yanımızda olanda da mənə necə baxdığını hiss edirdim. 
Onun bu sözləri Elnuru lap iyrəndirdi. Ayağa qalxıb, saatına baxdı: 
- Gülşən, bağışla, mən evə getməliyəm. Atamgil gözləyir. Başqa 
qonaqlarımız da olacaq. Dur, gedək, səni ötürüm. Sonra zəngləşib 
görüşərik. 
Elnur belə desə də, ürəyində qəti qərara gəlmişdi ki, bir də heç vaxt bu 
qızla görüşməsin. 
Gülşən könülsüz ayağa qalxdı. O, hələ çox oturmaq istəyirdi. Ancaq 
neyləmək olardı? Elnur tələsirdi. Qızı heç maşınına da dəvət etmədi. 
Yaxınlıqdakı avtobus dayanacağına qədər getdilər. Elnur bunu ancaq 
etika qaydalarına görə edirdi. Daha doğrusu, cəsarəti çatmırdı ki, 
ürəyindəkini qızın üzünə deyib, ondan birdəfəlik ayrılsın. 
Dayanacaqda dayandıqları beş dəqiqə Elnura beş il kimi gəldi. Lap küsülü 
kimi dayanmışdılar. Bu biri tərəfdən də Elnur qorxurdu ki, tanışdan- 
 
 
326 
  
bilişdən onları bir yerdə görən olar. Nəhayət, avtobus gəldi və Gülşən ona 
minib getdi. 
Elnur dərindən nəfəs aldı. Qurtardı daha onunla! Zəng eləsə də 
cavab verməyəcək! Geriyə qayıdıb, maşınına oturdu. Tələsik onu işə salıb 
yola düşdü. Artıq saat altı idi. Yəqin ki, ad gününə gələnlərin hamısı 
yığışmışdı. Hamıdan da çox qızı Aytac onu gözləyirdi. Gözləri qapıda 
qalmışdı indi onun. 
Elnur qızını yaman çox istəyirdi. Nə qədər dərdli, nə qədər fikirli olsa da, 
divanda oturub Aytacı qucağına alan kimi hər şeyi unudurdu. Elə qız da 
onu anasından çox sevirdi. Atası gecələr yanında uzanmasa, gözünə yuxu 
getmirdi. Nədənsə, heç «Ata» demirdi Elnura. Eləcə adı ilə çağırırdı. 
Onun son dərəcə şıltaq hərəkətlərini xatırlayan Elnur özündən asılı 
olmayaraq gülümsədi... 
Artıq gəlib evə çatmışdı. Maşından düşüb bloka girdi. Onun arxasınca 
daha iki nəfərin bloka daxil olduğunu gördüsə də əhəmiyyət vermədi. 
Bunlar əyninə tünd göy rəngli kostyum geymiş iki kişi idilər. Elnur 
mənzilinin qapısına çatıb əlini zəngin düyməsinə uzadanda onlardan biri 
ucadan səsləndi: 
- Əlinizi aşağı salın! 
Qəfil səsdən diksinən Elnur geri döndü. 
Elnur Qatarlı sizsiniz? - həmin kişi soruşdu. 
- Bəli... Siz kimsiniz? 
- Biz bayaqdan sizi gözləyirik! - yad kişi bunu deyib, sənədini 
göstərdi. - Bizimlə prokurorluğa getməlisiniz! 
- Nə... Nə üçün? - Elnurun dili topuq çaldı. 
 
 
 
327 
  
- Bizə sual verməyin! Qapıdan çəkilin! - həmin adam bunu deyib 
cibindən qandal çıxartdı. 
- İndi həyat yoldaşımın ad günüdür. - Elnur qapıya baxdı. 
Qapının o biri üzündən şən hay-küy səsləri aydın eşidilirdi. - Sabah özüm 
gələrəm... Söz verirəm... 
Bir söz demədən qandalı qoluna keçirtdilər. 
- Gedək! Artıq söhbət lazım deyil! 
- Mənim qayınatamı... yəqin ki, tanıyırsınız... 
- Boş-boş danışma! - qolundan tutmuş şəxs istehza ilə dilləndi. - 
Qayınatanı da zibilə salarsan! 
Elnur geriyə qanrılıb, sonuncu dəfə mənzilinin qapısına baxdı. 
Mənzildəkilər beş addımlıqda baş verənlərdən xəbərsiz, deyib- 
gülürdülər. Elnurun canını dəhşət aldı: 
«Deməli, məni həbs etdilər? Doğrudanmı məni daha heç kim xilas edə 
bilməyəcək?! Bu ki dəhşətdir! Kaş yuxu olaydı bu!» 
Ancaq bu, yuxu deyildi. Həqiqət idi və həqiqətdə də onu blokun 
qabağında dayanmış qara rəngli «Qaz-31»ə mindirib birbaşa prokurorluğa 
apardılar. Ancaq müstəntiq Nəzərli yerində deyildi. Ona 
görə də Elnuru müvəqqəti saxlama kamerasına salıb getdilər. 
* * * 
Həmin vaxt müstəntiq Səyavuş Nəzərli mötəbər bir yerdə çağırılmış 
qapalı müşavirədə iştirak edirdi. 
Müşavirədə Ramin Əlibəylinin istintaqı yarıtmaz və qərəzli aparmasından 
və digər şübhəli əməllərindən söhbət getdi və onun vəzifəsindən azad 
olunması qərara alındı. 
 
 
328 
  
Binyətovun isə, vəzifəsindən azad olunmaqla bərabər, haqqında həbs 
qətimkan tədbiri seçildi. Belə bir tədbir, bəzi şübhələr sübut olunardısa, 
Ramin Əlibəylini də gözləyirdi. 
Müşavirədə çıxış edən müstəntiq Nəzərli baş vermiş cinayətin 
motivlərinin hələ də qaranlıq qalmasını bildirərək qeyd etdi ki, məsələnin 
açılmasında müstəqil ekspert kimi fəaliyyət göstərən polkovnik 
Qasımlının köməyinə arxalanır. 
Həmin qara eynəkli kişi də müşavirədə iştirak edirdi. O, müşavirənin 
sonunda üzünü yüksək rütbəli inzibati orqan işçilərinə tutub, adıçəkilən 
polkovnik Qasımlının bu işlə əlaqəsini bəzi vacib səbəblərə görə mümkün 
qədər gizli saxlamağı məsləhət gördü... 
 
 
 
XXXVII Fəsil 
Unutma ki, dünya fani... 
Səhər saat doqquz idi. Bu günün iş günü olmağına baxmayaraq, Gülafət 
xanım hələ də yatağından qalxmamışdı. Axşam Ruslan Dadaşov ona zəng 
vurub, bu gün birlikdə Şamaxıya getməyi təklif etmişdi. 
- Bir az gəzib istirahət edərsən, dərdin-sərin dağılar, - demişdi. 
Gülafət xanım buna etiraz etsə də, Ruslan səhər saat 10-da onun arxasınca 
gələcəyini deyib, telefonu qapamışdı. 
Hər gün işə getmək üçün saat yeddidə yatağından qalxmalı olan Gülafət 
xanım bu gün yuxudan ayılandan «Gedim, getməyim? 
Qalxım, qalxmayım?» deyə-deyə yatağında o üz-bu üzə çevrilmiş, iş 
vaxtını keçirtmişdi. 
 
 
 
329 
  
Baş vermiş o məşum hadisələrdən sonra gecələri tənha keçirirdi. 
Axşamlar vaxtında yatağa girsə də, uzun müddət gözünə yuxu getmir, 
ovçu gülləsindən yaralanmış ceyran kimi yerində çapalayırdı. Belə 
hallarda, çox vaxt, onsuz da hər şeyini itirdiyini bir daha dərindən başa 
düşür, kiminsə nəvazişli ağırlığı altında olmağı arzulayırdı. 
Bu gecə olduqca xoşagəlməz bir yuxu görmüşdü. Görmüşdü ki, 
Asəfin bağındadırlar. Ruslan da oradadır. Niyazi özünü vurduğu vaxt 
oturduğu həmin stulda oturub. Əncir ağacının kölgəsində... 
Gülafət xanım nə Asəfin bağını, nə də o əncir ağacını görmüşdü. Əgər bu 
yuxusunu olduğu kimi, həmin yeri tanıyan bir adama, məsələn, Asəfin 
özünə danışsaydı, yəqin ki, Asəf dəhşətə gələrdi. 
Hə... Görmüşdü ki, Niyazi həmin stulda oturub, heç dinib danışmır. 
Bərəlmiş gözlərini eləcə bir nöqtəyə dikib, oturub. Sonra, Ruslan öz 
maşını ilə çıxıb getmək istəyir. Gülafət dillənir ki, mən də şəhərdəki 
evimizə getmək istəyirəm. Niyazinin dinmədiyini görüb Ruslanla maşına 
tərəf gedirlər. Bu zaman ağaca bağlanmış Qaplan bərkdən hürməyə 
başlayır. Gülafət xanım səsi eşidib arxaya çevrilir və təəccüblənir: 
- İti niyə bağlayıblar?... 
Bu zaman görür ki. Niyazi yerindən qalxmadan ona nəsə deyir. Daha 
doğrusu, demək istəyir, amma səsi çıxmayır. Sonra başını lap asta-asta, 
hətta qorxa-qorxa yelləyir. Deyəsən, «Getmə!» deyirdi. 
Qaplan dartınıb ağacı kökündən çıxarmaq istəyir. Gülafət xanım maşına 
minəndə bir də arxaya boylanır. Yerindən qalxa bilməyən, dili tutulmuş 
kimi səsi çıxmayan Niyazi əlini tez-tez yelləyirdi: 
- Yox! Yox! Yox! 
Gözlərində bir qorxu, bir dəhşət var idi Niyazinin... Elə baxışları ilə də 
həmin sözləri deyirdi: 
 
330 
  
- Yox! Yox! Yox! 
Ancaq Gülafət xanım maşına minir və maşın həyətdən çıxır. Elə bu zaman 
bağlandığı kəndiri qıran Qaplan onların arxasınca düşür. 
Bir müddət maşının dalınca qaçan it çata bilməyəcəyini görüb, dayanır və 
Gülafət xanımın ömründə eşitmədiyi tükürpərdən bir səslə ulayır. 
Yuxusunun bu yerində ayılanda saat altı idi. Ondan sonra gözünə yuxu 
getməmişdi. Bir müddət, gördüyü bu qorxunc yuxunu yozmağa 
çalışmışdısa da, bir şey alınmamışdı. 
Məlikxanlı sağlığında Gülafət xanımı Ruslana qısqanmırdı. Həddindən 
artıq inanırdı Ruslana... Elə Gülafət xanımın özünə də! Bəs bu yuxunu 
necə yozmaq olardı?... Bəlkə Niyazinin ruhuna agah olub onların 
əlaqələri? Gülafət xanım ruhun varlığına inanırdı... 
Ancaq bəs Qaplan? O nə cür ulamaq idi, ay Allah? Gülafət xanım 
ayılandan yarım saat sonra qorxusu güclə çəkilmişdi. Bəs Qaplan nə 
demək istəyirdi? İtin də ruhu olurmu görəsən?.. 
Gülafət xanım əri öləndən sonra ağlamamışdı. Yasda da bir tərəfdə oturub 
əlində tutduğu yaylıqla hərdən gözlərindən süzülməkdə 
olan bir damcı göz yaşını qurulamışdı. Əyninə başdan-ayağa qara paltar 
geyinmiş Gülafət xanım həmin anlarda da çox gözəl görünürdü. Saçının 
böyük bir topası sağ tərəfdən ayrılıb, sifətinə düşmüşdü. Bu onun 
simasına son dərəcə qəmli bir görkəm versə də, eyni zamanda, bu vaxta 
qədərki görünüşlərindən fərqli olan məhrəmanə bir gözəllik də verirdi. 
Ona başsağlığı verməyə yaxınlaşan kişilər də, qadınlar da ürəklərində 
onun qənirsiz bir gözəl olduğunu etiraf edirdilər. 
Amma yox!.. Bir dəfə ağladı. Özü də lap ürəkdən ağladı. Deyəsən, dəfnin 
beşinci günü idi. Axşam evdə tək oturmuşdu. Birdən- birə, haradansa, 
beş-altı ay əvvəl olmuş bir kiçik əhvalat yadına düşdü... 
 
 
331 
  
... Hansısa qış ayı idi. Gülafət xanım yüngül soyuqladığı üçün yataqda idi. 
İşə getməyəcəkdi. Daha doğrusu, Niyazi qoymadı qalxmağa. 
- Gedərsən, xəstəliyin bərkiyər. Yat, müalicə olun, yaxşı olsan, sabah 
çıxarsan işə! 
Niyazi özü də işə çox gec getdi o gün. Mətbəxdə arvadı üçün xörək 
bişirməyə başladı. Yeməyi çarpayının yanına gətirdi. Sonra, nəyə görəsə, 
pərt halda tələsik geyinib işə getdi. 
Gülafət xanım həmin gün, bir də günortadan sonra ayağa 
qalxanda gördü ki. Niyazi qızmış tavanı mətbəxdəki ağ rəngli stolun 
üstünə qoymaqla onu yandırıb. Stolun üstü aypara şəklində qaralıb, 
korlanmışdı. Bu stol onun cehiz gətirdiyi avadanlıqdan idi. Buna görəmi, 
ya xəstəliklə əlaqədar, əsəblərinin zəifləməsinə görəmi, işdən qayıdanda 
Niyazini əməlli-başlı danladı. Onda Niyazi lap uşaq kimi xəcalət çəkirdi. 
Pərt halda çiynini çəkib: 
- Daha neyləmək olar?! - dedi. - Ondan da yaxşısını alarıq... 
Hə, bax, həmin bu əhvalat yadına düşəndə əməlli-başlı ağladı Gülafət 
xanım! O ki var, göz yaşı tökdü onda... 
... Gördüyü qəribə yuxu yadına düşdü. Yenə güclə duyulan bir qorxu 
bürüdü canını. Yenə yoza bilmədi yuxunun mənasını. Başından çıxartmaq 
istədi bütün bu fikirləri. Yoxsa yaman incidirdi, üzürdü onu bu fikirlər. 
Başqa şey düşünmək istədi. Birdən-birə Ruslan yadına düşdü. Gəlməyinə 
az qalırdı onun... 
Daxilindəki ehtiras yenə də baş qaldırıb bütün bədəninə yayıldı. 
Üstündəki nazik yorğanı kənara atdı. Ruslana təslim olduğu i!k günü 
xatırladı. Bədəninə ehtiras dalğaları yayıldıqca, gördüyü yuxunun 
qorxusu da, başqa dərdi-səri də canından asta-asta çıxmağa başladı. 
 
 
 
332 
  
Gülafət xanım, artıq, bilirdi ki, heç olmazsa, iki nəfərin gözündə öz 
əlçatmazlığını, öz yüksəkliyini itirmişdi. İki adam daha əvvəlki gözlə 
baxa bilməzdilər ona. İki nəfərmi? Yox üç nəfər! Üçüncü adam Gülafət 
xanım özü idi ki, özü də daha özünə əvvəlki kimi baxmırdı. 
Özünə tamaşa etməklə, yerində qıvrılmaqla yanğısını söndürə 
bilməyəcəyini başa düşüb, ayağa qalxdı. Vanna otağına keçib, duş qəbul 
etdi. Ev xalatını geyinib saçlarını daradı. Güzgünün qarşısında durub 
Ruslan gələndə özünü necə aparacağı barədə düşündü. O, əri öləndən 
sonra bu adamla təklikdə görüşməmişdi. Ancaq yas mərasimi ilə əlaqədar 
söhbətləri olmuşdu. Həmin söhbətlərdə də əlavə adamlar iştirak etmişdi. 
Bir-iki dəfə də telefonda danışmışdılar. 
İndi, budur, Ruslan onu Pirquluya gəzintiyə dəvət edirdi. 
Görəsən, getsinmi? O bu canavar xasiyyətli adamla daimi əlaqə saxlamaq 
fikrində deyildi. İki dəfə, ehtirasının ağlına üstün gəldiyi vaxtlarında 
onunla yataqda olmuşdu. Ancaq bu işi beləcə davam etdirmək lazım 
deyildi. Sirrin açılmasından, tanış-biliş, qohum-əqrəba qarşısında rüsvay 
olmaqdan qorxurdu. Lakin Ruslana qarşı çıxmaq da Gülafət xanım üçün 
asan iş deyildi. Bu vəhşi baxışlı erkəyi görəndə onun bədənindən, elə bil, 
cərəyan keçirdi. 
Ruslanla keçirdiyi həmin iki günün əzaba qarışmış xoş saatlarını gözləri 
önünə gətirdi. Bədəni yavaş-yavaş od tutub yanmağa başladı. Əslində 
həmin anlarda bu it oğlundan narazı qalmamışdı. Ancaq 
ehtiras sərxoşluğundan ayılandan sonra mənliyinin əzildiyini, təhqir 
olunduğunu hiss etmişdi. Axı onların arasında məhəbbətə oxşayan heç bir 
şey yox idi?! Heç istək, hörmət, səmimiyyət də yox idi onların arasında. 
Onların o günkü hərəkətləri daha çox qızmış heyvanların hərəkətlərini 
xatırladırdı. 
 
 
 
333 
  
Asəf başqa!.. Asəfin, hiss olunur ki, ona çox böyük hörməti var. Onu insan 
hesab edir. Şəxsiyyətinə, mənliyinə toxunmağı ağlına da gətirmir. Asəflə 
görüşdüyü dəqiqələr xoş, beyni dumanlandıran, bədə¬nə ilıq hərarət 
gətirən anlar kimi qalmışdı yadında... 
Ancaq Ruslanın gözündə Gülafət xanım gözəl idi, yeməli idi, 
parçalanmalı bir varlıq idi, vəssalam! Ruslana mənliyinin zəiflədiyi bir 
vaxtda təslim olmuşdu. Elə bir vaxtda ki, onda ehtirasını sön¬dürməkdən 
başqa heç nə düşünə bilmirdi. 
Elə indi də hiss edirdi ki, həmin mənlik deyilən şey yavaş-yavaş əriyib, 
bədənindən yoxa çıxır. Yenə dəli ehtiras qəlbinə hakim olmağa başlayırdı. 
Yenə nəvaziş görmək istəyirdi. Sıxılmaq, əzilmək, tapdanmaq istəyirdi. 
«Yox, gedəcəm!» deyə düşündü. Bu dəfə də onun istədiyini edəcəm, 
ancaq axırıncı dəfə! Sonra bu görüşlərə bir dəfəlik son vermək lazımdır! 
... Zəng çalınan kimi gedib qapını açdı. Əynində yüngül gəzinti 
paltarı olan Ruslan qapıda dayanmışdı. Yaxası açıq xalatda, sanki işıq 
saçan ev sahibəsini özünəməxsus alıcı baxışları ilə süzüb soruşdu: 
- Hazırsan? 
- Keçin içəri... - Gülafət xanım nazla çevrilib otağa girdi. 
- Hazırlaş, çıxaq, vaxt azdır! - onun arxasınca otağa daxil olan Ruslan 
saatına baxdı. 
- Nə var ki orada? Mən getmək istəmirəm! - Gülafət xanım özü də 
bilmirdi ki, bunu naz eləmək xatirinə deyir, yoxsa son bir cəhd göstərib, 
özünü mənəvi uçuruma yuvarlanmaqdan xilas etmək istəyir. 
- Necə yəni, nə var? - Ruslan, sanki təəccübləndi. - Pirquluda 
olmamısan? Bu saat oranın ən yaxşı vaxtlarıdır. Axşama kimi yaxşı 
istirahət edərik. Hələ istəsən, səhərə kimi! 
 
 
 
334 
  
- Birdən bizi bir yerdə gördülər?.. - Gülafət xanım onun üzünə 
baxmadan, yavaşca soruşdu. 
- Görməzlər! - Ruslan tam əminliklə dilləndi. - Burada maşına minib, 
bir də meşənin içində düşəcəyik. Orada tanış adamın restoranı var. Sən 
olmamısan o restoranda. Dərədə yaşıl talalar var. Maşını düz həmin 
talalara sürürsən, nə səni görən olur, nə də narahat edən! 
Yaxşı da qulluq edirlər. 
- Görsələr, biabır olaram!... - Gülafət xanım artıq yola gəlmiş 
adamlar kimi dilləndi. 
- Mən səndən çox düşünürəm o barədə. - Ruslan əlini qadının çiyninə 
qoydu. - İki gündən sonra deputatlığa namizədliyimi verəcəm. Qətiyyən 
istəmərəm ki, məni səninlə görən olsun. Özü də seçki kompaniyasının 
başlandığı belə bir ərəfədə! Ona görə də elə edəcəyəm ki, bizi heç kəs 
görməyəcək. Yüz faiz arxayın ola bilərsən! 
Gülafət xanım sakitcə dayanıb qulaq asırdı. Bu hiyləgər qurdun dedikləri 
başına batırdı. Bəlkə də onun dediyi kimi, xoş saatlar keçirə bilərdi bu 
gün. Ruslan onu bir əli ilə qucaqlayıb üzündən öpdü: 
- Keç, paltarını dəyiş! Elə-belə, yüngül şalvardan-zaddan geyin. Hər 
halda meşəyə gedirik. 
Ev sahibəsi dinməzcə yataq otağına keçib xalatını soyundu. Əynində 
yalnız kiçik alt paltarı qaldı. Bu anda, gözlənilmədən otağa daxil olan 
Ruslan qadını bu vəziyyətdə gördü. «Yox, bu doğrudan da möcüzədir. 
İnsan deyil elə bil, ətirli güldür başdan-ayağa...» Ehtirası qalxdı. 
Bədənindəki qanın hamısı bir tərəfə yığıldı elə bil... Yaxınlaşıb, aşağıya 
əyilmiş qadını arxadan qucaqladı. Gülafət xanımın bədəni uçunmağa 
başladı: 
- Çəkil... İmkan ver, geyinim... 
 
335 
  
Sonra, birdən nə hiss etdisə, az qaldı ki, huşunu itirsin: 
-Yaxşı... Qurtar... 
Əslində, möhkəm adam olan Ruslan özünü birtəhər məcbur edib, qadını 
sərbəst buraxdı: 
- Di yaxşı! Tez geyin, gedək! 
Gülafət xanım balağı dizdən olan yüngül yay şalvarını və ağ qolsuz 
köynəyini əyninə keçirib, çantasını götürdü. Qayıdıb bir də güzgüdə 
özünə baxdı və həyəcanlı halda dilləndi: 
- Gedək!.. 
Ruslan Gülafət xanımdan qabaq çıxdı ki, onları bir yerdə görməsinlər. 
Gözaltı ətrafı süzüb, şübhəli heç bir şey görmədi və arxayınlıqla sükanın 
arxasına keçdi. 
Bayaq yataq otağına keçərkən, Gülafət xanımın həmin andakı duruşunu 
gözlərinin qarşısına gətirdi. Dodaqlarını var qüvvəsi ilə dişləyib qanatdı. 
Əlini zərblə maşının sükanına çırpıb: 
- Bu dəfə parçalayacam onu! O mənimdir, ancaq mənim! - dedi. 
Blok sakitlik idi. Gülafət xanım asta-asta pillələri düşüb, blokdan 
çıxdı. Oğrun-oğrun ətrafa boylanıb, heç kəsin onu görmədiyinə əmin oldu 
və arxa qapıdan maşına mindi. Ruslan maşını işə saldı. Boz «Nissan» 
yavaş-yavaş hərəkətə gəlib, binanı arxada qoydu. 
Bu zaman onlar arxaya baxsaydılar, qara rəngli bir «Mersedes»in 
onların arxasınca düşdüyünü, yəqin ki, görərdilər... 
* * * 
 
 
 
 
 
 
336 
  
Ruslan bunu yalnız 3-cü mikrorayonun dairəsində başa düşdü. Orada 
maşınlar bir-birinə sıxlaşmışdılar və qara rəngli «Mersedes» burnunu, az 
qala «Nissan»ın belinə dirəmişdi. 
Ruslan: 
- Bu «Mersedes», deyəsən, bizi izləyir... - dedi və gözlərini 
güz¬güdən çəkmədi. 
- Kimdir o? - Gülafət xanım çevrilib, narahatlıqla arxaya boylandı. 
-Aha!... - Ruslan gözləri maşının güzgüsündə olduğu vəziyyətdə dilləndi. 
- Deyəsən, bu, o əclafın maşınıdır! 
- Hansı əclafın? 
-Ancaq özü yaxşı görünmür... Deyəsən, arxada oturub... 
- Kimi deyirsiniz, axı? - Gülafət xanım həyəcanla soruşdu. 
- O gecə sizin bağınıza gələn... Qara xəfiyyə!... 
Gülafətin o saat yadına düşdü. O gecəki yad qonaq da qara 
rəngli «Mersedes»də gəlmişdi. Onun iti və kəskin baxışları, sanki indi də 
bədəninə batıb, deşməyə başladı. Bu baxışlar indiyə kimi onun yadından 
çıxmamışdı. Sonra onun poliklinikaya gəlməsini xatırladı. 
- Nə oldu bunun adı? 
- Qanbay Qasımlı! Özü kimi hiyləgər və həyasız adam yer üzünə 
gəlməyib! Xəstəxanada - ölüm yatağında idi bu! Nə vaxt çıxıb oradan, 
bilməmişəm. 
Ruslan yaranmış tıxacdan istifadə edib, onu dabanbasma izləyən 
maşından aralandı. Bu vaxt onların arasına bir furqonlu «Moskviç»in 
burnu girdi. «Mersedes» daha pis tıxaca düşdü. Boz «Nissan» isə özünə 
yol tapıb dairədən çıxdı və «20 Yanvar» metrostansiyası tərəfə şütüdü. 
 
 
337 
  
- Axı o, bizdən nə istəyir? - Gülafət xanım yaman dilxor olmuşdu. 
- O, başını hər yerə soxan adamdır. - Ruslan istehza ilə cavab verdi. - 
İndi də əcəl onu girləyib salıb dalımızca. Ancaq yaxşı nömrə gəldik ona! 
Daha itirdi bizi! Bir də ki, sən qorxma. Səni görə bilməzdilər onlar. 
Maşının içi görünmür. 
- Təki, elə olsun! - Gülafət xanım bir az rahatlandı. 
Ancaq heç də, elə deyildi. Qara «Mersedes»in sükanı arxasında olan 
Mahir də, arxa oturacaqda oturmuş Qanbay Qasımlı da Gülafət xanımı 
hələ blokdan çıxıb maşına minərkən görmüşdülər... 
Bir də ki, onların bu gün Pirquluya gedəcəyini, daha doğrusu 
Ruslanın bu barədə təklifini polkovnik hələ dünən axşamdan bilirdi. 
Ruslanın Gülafət xanıma zəng etdiyi vaxtdan. Ancaq Gülafət xanım 
telefonda Ruslana etiraz etmişdi və Qasımlı üçün onun bu gəzintiyə 
gedib-getməyəcəyi qaranlıq qalmışdı. 
Məsələ burasında idi ki, Qasımlı xəstəxanadan çıxdığı gün, Asəfin 
bağında apardığı təhqiqatdan sonra müstəntiq Səyavuş Nəzərliyə 
«Hərəkətə başlaya bilərsiniz!» deyə siqnal vermişdi. Nəzərli də elə səhəri 
gün doktor Atayevlə Elnur Qafarlını həbs etdirmişdi. 
Qasımlı isə həmin qara eynəkli kişidən xahiş etmişdi ki, aparılan işin və 
şəxsən onun xatirinə Ruslan Dadaşovun telefon danışıqları dinlənilsin və 
vaxtaşırı, bu barədə ona məlumat verilsin. 
Bu gün səhərdən isə Mahirlə birlikdə Ruslan Dadaşovu izləmişdilər. 
Gülafət xanımın blokdan çıxıb Ruslanın maşınına mindiyini görəndə 
Qasımlı, hisslərini üzə vurmasa da, çox pis olmuşdu. Başa düşmüşdü ki, 
maqnitofondan eşitdiyi o ani səs heç də təsadüfü deyilmiş... 
İndi o, inzibati orqanlara məlumat vermək əvəzinə, Ruslan Dadaşovun 
arxasınca düşməyinin səbəbini özü də tam anlamırdı. Bircə onu bilirdi ki, 
 
338 
  
deputatlığa namizədliyini verməyə hazırlaşan Ruslan üçün Gülafət 
xanımla birlikdə ifşa olunmaqdan biabırçı heç nə 
ola bilməz! 
Yəni Qanbay Qasımlı Gülafət xanımın da biabırçılıqla ifşa olunmasını 
istəyirdimi? Bu çox maraqlı sual olsa da, kinli xəfiyyənin buna nə cavab 
verəcəyini demək çətin idi... 
... Boz rəngli «Nissan-Maxima» Müşfiqabad qəsəbəsinin yanındakı Yol 
Polisi postunu keçdi. Ruslan əlini uzadıb maqnitofonu işə saldı. Barış 
Mançonun yanıqlı səsi maşının salonuna yayıldı. 
Gülafət xanımın yadına mərhum əri düşdü. Niyazi də çox sevirdi Barış 
Mançonun ifasını. Həmin bu kasetdən Asəfin də maşınında var idi. Niyazi 
qəmli vaxtlarında maşına minəndə bu kaseti oxutdururdu. 
Gülafət xanımı birdən-birə qəribə bir narahatlıq bürüdü. Qəlbinin 
dərinliyindən peşmançılıq hissi baş qaldırmağa başladı. «Mən bu adama 
qoşulub haraya gedirəm axı? - deyə ürəyində özünü danladı. - Bu mənim 
kimimdir? Ərimin dostu? Dosta bax!» 
Geriyə qayıtmağı elə arzulayırdı ki... Ancaq bunu dilə gətirməyə cəsarəti 
yox idi. Həm də, bilirdi ki, mənasızdır daha! Bakı-Şamaxı yolundakı hərbi 
şəhərciyə çatmaqlarına lap az qalmışdı. 
- Nə olub sənə? - Güzgüdən ona göz qoyan Ruslan soruşdu. - Kefin 
yoxdu, deyəsən?! 
- Nəsə, narahatam... 
- Darıxma, Pirquluya çataq, hər şey yadından çıxacaq! 
- Nahaq bu gün yola çıxdıq biz... - Gülafət xanım fikirli halda başını 
yırğaladı. 
 
 
 
 
339 
  
- Nəhs danışma, görək! - Ruslan acıqlandı və birdən əsəbi halda əlini 
sükana çırpdı. - Vay sənin atana lənət! Həyasızlığa bir bax! 
Onun arxanı izlədiyini görən Gülafət xanım da geriyə boylandı. Arxadan 
böyük sürətlə gələn qara rəngli «Mersedes» onlara çatmaq üzrə idi. 
Ruslan sürəti artırdı. 
Bu vaxt «Mersedes»in sükanı arxasında oturmuş Mahir Talıbov arxaya 
çevrilib, dodaqlarını bir-birinə sıxaraq, bütün diqqətini qarşıdakı maşına 
vermiş Qanbay Qasımlıya dedi: 
-Yəqin ki, bizi görüb, sürəti artırdı. Başa düşə bilmirəm, biz onları daha 
niyə izləyirik? Onlar lap yəqin Şamaxıya gedirlər. Pirqulu tərəfə, 
istirahətə. 
- Gedə bilməyəcəklər istirahətə! - nazik sərt qaşları bumunun üstündə 
birləşmiş Qasımlı dilləndi. - Onlar bu gün ifşa olunmalıdırlar! Sürəti artır! 
Gözümüzdən itsələr, yoldan burulub, bizi azdıra bilərlər. 
- Nə deyirəm?! - Mahir çiynini çəkdi və maşının sürətini artırdı. 
«Mersedes» asfaltda yüksək sürət götürərək, artıq uzaqlaşmaqda olan 
«Nissan»ı yenidən haqlamağa başladı. 
Gözünü bir an da, olsun, qarşıdakı maşından çəkməyən polkovnik bu gün 
özünü heç cür anlaya bilmirdi. Yəni doğrudanmı, Ruslan Dadaşovu 
Gülafət xanımla birlikdə tutub ifşa etmək lazım idi? Axı buna elə bir ciddi 
ehtiyac yox idi?! Axı Qasımlı onların şəxsi işinə nə üçün qarışırdı? O öz 
boynuna götürdüyü işi yerinə yetirməli idi və bütün aləm tökülüb gəlsə 
də, başladığı işi başa çatdırmamış geri çəkilməyəcəkdi. Bəs şəxsi 
münasibətlərə niyə qarışırdı o? Ruslanın Gülafətlə gizlin görüşməsinin 
Qasımlının apardığı işə, ya Qasımlıya, ya kimsə başqa bir adama dəxli var 
idimi? Ruslan öz dostu Məlikxanlıya xəyanət etmişdi! Nə olsun? Bunun 
ki, polkovnik Qasımlıya dəxli yox idi?! 
 
 
 
340 
  
Ancaq Qasımlıya daha çox təsir edən Ruslanın Niyazi Məlikxanlıya 
xəyanəti deyildi. Onun qəlbini ağrıdan neçə gündən bəri qəlbində baş 
qaldırmış duyğuların təhqir olunması idi. Heç vaxt, heç kimə aldanmayan 
təcrübəli xəfiyyə özünü uşaq kimi aldanmış hiss edirdi. Bu idi onu 
qəzəbləndirən! Bu idi ona dərindən düşünüb qərar verməyə mane olan! 
Yoxsa Ruslan Dadaşovu tutmaq lazım idisə, elə bu saat cib telefonu ilə 
müstəntiq Səyavuş Nəzərliyə zəng vurardı. Və beləliklə, uzağı Mərəzə 
postunda «Nissan»ın qabağını kəsib Ruslanı tutardılar. 
Ancaq Qasımlı bu barədə düşünmürdü. Daha doğrusu, heç nə barədə 
düşünmürdü. Ruslan Dadaşov heç! Artıq onun barəsində hər şey 
Qasımlıya məlum idi. O, nə qədər bilikli, nə qədər hiyləgər və təcrübəli 
olsa da polkovnik Qasımlını aldada bilmədi. Ancaq adi bir qadını tanıya 
bilməmişdi polkovnik Qasımlı!.. 
Qəribədir! Yəni doğrudanmı, bir az da keçsəydi, Qasımlı bu qadını 
sevəcəkdi?.. Kim bilir?.. Bəlkə də... Nə qədər sərt və qaraqabaq olsa da, o 
da insan idi... Ancaq deyəsən indi onu qəzəbləndirən, onda nifrət oyadan 
təkcə Gülafət xanımın hərəkətləri də deyildi. 
Hələlik dilinə gətirmək istəməsə də o, neçə gündən bəri apardığı bu 
təhqiqatda özünü qismən uduzmuş və aldanmış hesab edirdi. Məlikxanlını 
düşdüyü tələdən xilas edə bilməmişdi. Elə bunun üçün də, deyəsən, 
intiqam almaq istəyirdi kinli xəfiyyə! İntiqam! 
Böyük sürətlə gedən «Nissan» yenə gözdən itdi. Qasımlı özün¬dən asılı 
olmayaraq, səsini qaldırdı: 
- Mahir, sürəti artır! Sən sürünürsən! 
Ancaq o, düz demirdi. Özü də görürdü ki, sürətölçənin əqrəbi 150 
rəqəminin üstündə titrəyir. 
Bütün diqqətini ancaq yola verən Mahir, bir söz deməyib sürəti 
 
 
341 
  
artırdı. «Mersedes» indi daha, getmirdi. Belə demək mümkünsə ... 
uçurdu! 
Lakin «Nissan» heç cür məğlub olmaq istəmirdi. Arxadan gələn maşının 
ona çatmaq üzrə olduğunu görüb, daha böyük sürət götürdü. 
Sükandan bərk-bərk yapışmış Ruslan, sanki öz-özü ilə danışırdı: 
- İmkan verməyəcəm mənə çatasınız! 
O düşünürdü ki, təki onu Gülafət xanımla görüb, seçkiqabağı rüsvay 
etməsinlər. Onun fikrincə, bəzi şeylərdə ondan şübhələnmişdilərsə də, heç 
nəyi sübut edə bilməyəcəkdilər... 
Nahamar asfaltda böyük sürətlə gedən maşın, hava boşluğuna düşmüş 
təyyarə kimi atılıb düşdükcə və külək qorxunc bir səslə vıyıldadıqca, 
Gülafət xanımın canını təsvirəgəlməz bir qorxu bürüyürdü. 
O, ömründə belə bir sürətlə gedən maşında oturmamışdı. Qarşıdan gələn 
maşınları görəndə, özündən asılı olmayaraq, gözlərini yumur, lakin bu 
zaman daha böyük qorxuya düşürdü. 
Barış Manço isə yeni mahnıya başlamışdı. Bu, Veneranın çox sevdiyi və 
axır günlər tez-tez oxutduğu, həmin mahnı idi: 
- Kara haber tez duyulur... 
Gülafət xanım yenə axşamkı yuxunu xatırlamışdı. Ona birdən elə 
gəldi ki, həmin qorxunc yuxunun yozmasını tam kəskinliyi ilə başa düşdü. 
Hə! Lap yəqin, belə idi! Niyazi də, hətta Qaplan da onu bu maşına 
minməməyə çağırırdılar. Niyazinin gözlərindəki dəhşətli qorxu, itin 
səsindəki vahiməli fəryad buna işarə verirmiş. Onlar öz ruhları vasitəsilə 
Gülafət xanımın yuxusuna girib ona xəbərdarlıq etmək istəyirlərmiş. 
Gülafət xanım bu gün bu maşına minməməliydi! 
 
 
 
 
342 
  
Təkcə bu günmü? Yox, heç vaxt minməməliydi! Deməli, Niyazi də, onun 
sevimli iti Qaplan da nəsə bilirlərmiş! Bəli, bilirlərmiş! Ancaq Gülafət 
xanım heç nə bilmədi, heç nə başa düşmədi. Onu sevən ruhların yuxusuna 
girib onu xəbərdar etməsinə də məhəl qoymadı. 
Barış Manço öz qəmli səsi ilə oxuyurdu: 
- Unutma ki, dünya fani, 
Verən Allah alır canı... 
Yenə Niyazi yadına düşdü. Sanki Allah tərəfindən göndərilmiş bir fikir 
onun beyninə girib, bütün beynini, bütün qəlbini silkələdi: «Niyazi 
günahkar deyildi! Niyaziyə tələ qurmuşdular!» 
Bax, bu Ruslanı niyə təqib edirlər? Nəsə bilirlər, deməli! Onları inadla 
izləyən «Mersedes»də oturmuş həmin adam poliklinikada necə demişdi? 
«Siz nahaq yerə öz ərinizə inanmırsınız!» 
Yox! Niyazi günahkar deyilmiş! Həmin bu alçaqla yatdığı gecə 
onun zəng vurmağı yadına düşdü. Yox! Niyazi ona xəyanət etməyib! 
Günahsız imiş Niyazi! «Ancaq mən ona xəyanət etdim! - deyə acı-acı 
düşündü. - Mən dözmədim. Mən xain çıxdım! Dar günündə tək qoydum 
Niyazini!» 
Ruslan qarşısına çıxan maşınları ani külək kimi keçirdi. Qarşıdan gələn 
maşınlar qeyri-adi sürətlə yaxınlaşan bu maşını görüb kənara çəkilir, 
bəzən isə yoldan çıxıb dayanırdılar. Ruslan onları təqib edənlərin 
gözündən yayınmaq, Mərəzəyə çatan kimi yoldan çıxıb gizlənmək 
istəyirdi. Odur ki, cəsarətini toplayıb sürəti son həddə çatdırdı. «Nissan» 
artıq bundan yüksək sürəti götürə bilmirdi. Buna baxmayaraq arxadan 
gələn «Mersedes» tərsliyə salıb, geri qalmaq istəmirdi. 
Barış Manço oxuyurdu: 
 
 
 
343 
  
- Unutma ki, dünya fani, 
Verən Allah alır canı... 
Gülafət xanım əlləri ilə üzünü tutub ağlamağa başladı: 
- Nahaq gəldim mən, nahaq! Kül mənim başıma! 
- Qaraçılıq eləmə görək! - Ruslan diqqətini yoldan ayırmadan ona 
acıqlandı. 
- Mən nə qələt elədim, ay Allah! Mən niyə belə ağılsızlıq elədim? 
- Səsini kəs, dedim sənə! 
Boz «Nissan» asfaltda ildırım sürəti ilə şığıyırdı. Qara rəngli «Mersedes» 
ona çatmağa can atırdı. Vəziyyət qorxulu idi... Çox qorxulu idi... 
- Saxla maşını, mən qorxuram! - Gülafət xanım yalvardı. 
- Danışma, mane olursan! 
- Saxla dedim! 
- Danışma!!! 
- Sən alçaq adamsan, Ruslan! - Gülafət xanım səsi gəldikcə çığırdı. 
- Kəs səsini, qancıq!!! - Ruslan qəzəblə arxaya baxdı. 
Bircə anlığa diqqəti yoldan yayındı. Bircə an maşını nəzarətsiz qoydu. 
«Nissan» yoldan çıxıb uçaraq sağ tərəfdəki dərəni keçdi və dəmir-beton 
dayaqlar üzərində duran böyük elektrik dirəyinə çırpıldı. Sanki ağır bir 
bomba partladı... 
Mahir sürəti azaldıb geriyə döndü və qəzanın baş verdiyi yerə qayıtdı. 
Çatıb maşını saxladı. Hər ikisi maşından düşdü. Heç belə dəhşətli qəza 
görməmişdilər. Dirəyə çırpılan maşın parça-parça olmuşdu. Parçaları şum 
yerində iyirmi-otuz metr kənarlara səpələnmişdi. Ruslanın parçalanmış 
meyiti elektrik dirəyinin yanına 
 
344 
  
düşmüşdü. Qadının meyiti isə görünmürdü. Onu görmək üçün gərək, 
asfaltdan dərəyə düşüb, o biri tərəfə adlayaydın. Ancaq heç biri oraya 
yaxınlaşmaq istəmədi. Mahir eləcə asfaltın kənarında dayanıb baxırdı. 
Qasımlı isə maşına söykənib dayanmışdı. Sifətində anlaşılmaz bir ifadə 
var idi. 
Maşınlar yol kənarına yığışırdılar. Maşınlardan düşənlər qəzanın 
nəticəsindən dəhşətə gəlirdilər. Qasımlı «Mersedes»ə oturub qapını örtdü. 
Mahir də axırıncı dəfə, uzaqdan Ruslanın meyidinə baxdı və başını 
bulayıb sükanın arxasına keçdi. «Mersedes» əvvəlcə yavaş- yavaş, sonra 
isə birdən sürətini artıraraq Bakıya doğru yol aldı. 
Prokurorluqda 
Qanbay Qasımlı ilə Mahir müstəntiq Səyavuş Nəzərlinin kabinetinə 
gələndə, o, Elnur Qafarlını dindirirdi. Ayağa qalxıb, gələnlərlə çox 
mehriban görüşdü və əyləşmək üçün stul göstərdi. Onun göstərdiyi 
stullarda əyləşdilər. 
- Boynuna almır hələ? - Qasımlı başı ilə Elnura işarə edib soruşdu. 
- Yox! - Nəzərli başını buladı. - Siz haradan gəlirsiniz? 
- Şamaxıya getmək istəyirdik. - Qasımlı cavab verdi. - Ancaq yarı 
yoldan qayıtmalı olduq. Çünki yolda çox dəhşətli bir yol qəzasına rast 
gəldik. 
- Nə qəza? 
- Sürətlə gedən «Nissan» yoldan çıxaraq, elektrik dirəyinə dəyib. 
Maşında olan iki nəfər, həmin anda keçinib. Yeri gəlmişkən, həmin 
adamları siz də tanıyırsınız. 
- Kimdir onlar? - müstəntiq təəccüblə soruşdu. 
- Ruslan Dadaşov və bir də Məlikxanlının arvadı Gülafət xanım! 
 
 
345 
  
Qasımlı bunu deyəndə gözucu Elnur Qafarlıya baxdı. Onsuz da 
qorxudan rəngi ağarmış Elnur diksinib yerindən qalxdı və yenə ağır- ağır 
stula çökdü. 
- Nə danışırsınız? - Nəzərli heyrətləndi. - Demək... 
- Bəli!... - Qasımlı onun deyəcəyi fikri təsdiq etdi. - Mən hələ tam 
sağalmamışam. Üstəlik də yorğunam. Gəlin, əsas məsələyə keçək! Mən 
sizə kömək edəcəyimə söz vermişdim. Ancaq əvvəlcə, xahiş edirəm, siz 
özünüzün son qənaətinizi bizimlə bölüşün! Mümkünsə, Elnur özü də 
söhbətimizdə iştirak etsin. 
- Son qənaətimiz belədir ki... - müstəntiq sözə başladı. - Kiməsə 
rəhmətlik Məlikxanlının ləkələnib ifşa olunması və beləliklə, vəzifədən 
çıxarılması lazım imiş. Həmin adam, hansı ki hələ də bizə naməlumdur, 
bunun üçün iyrənc bir plan hazırlayıb. Guya Məlikxanlı Veneranın 
namusunu ləkələyib və bu təhqirə dözməyən qız intihar edib. O adam, 
əslində, məqsədinə artıqlaması ilə çatdı. Yəni ki, Məlikxanlı təkcə ifşa 
olunub vəzifədən getmədi, üstəlik bu böhtana tab gətirməyib intihar etdi. 
Plan o qədər ustalıqla qurulub ki, hətta mən də Məlikxanlının o qızı təhqir 
etməsinə və qızın intiharına inanardım. Daha doğrusu, inanırdım da! Bu 
hadisəyə məndə şübhə yaradan siz oldunuz, - müstəntiq bir anlıq susub 
Qasımlının ona diqqətlə qulaq asdığını gördü və söhbətə davam etdi: - 
Sizin təklifinizlə biz həmin 
qayçını ekspertizaya verdik. Onda həqiqətən də, Elnur Qafarlının sol 
əlinin izi var idi. Sonra dediyiniz şahidləri dindirdik. Elnuru həmin gün 
Muradzadənin yaşadığı bloka girən görüblər. Sağ əli də sarıqlı olub. Niyə 
sarıqlı olub, onu belə izah edir ki, əli bərk ağrıyırmış. Ancaq çarəsiz 
qaldığı üçün, həmin mənzildə olduğunu boynuna aldı. Deyir kl, biz 
Venera ilə dostluq edirdik. Həmin gün onun yanında olub, sadəcə, bir az 
söhbət edərək, çıxıbmış. Guya bu qızın ölümündən bir saat əvvəl 
 
 
346 
  
mənzildən çıxıbmış. Biz doktor Ələsgər Atayevi də, laboratoriyanın 
həkimi Cəlilovu da danışdırdıq. Atayev boynuna heç nə almır. Cəlilov isə 
bildirdi ki, Məlikxanlıdan alınmış sperma nümunəsi ona verilməyib. 
Ancaq mən hiss edirəm ki, Atayev də, Elnur da kimdənsə qorxduqları 
üçün etdiklərini boyunlarına almırlar. 
- Daha qorxmağa ehtiyac yoxdur. - Qasımılı dilləndi. - Onların 
qorxduqları adam öldü! 
- Öldü? - Nəzərli heyrətləndi. 
- İndicə dedim ki?! - Qasımlı sakitcə cavab verdi. - Ruslan Dadaşov 
qəzaya düşüb öldü. 
- Siz demək istəyirsiniz ki, - müstəntiq Qasımılıya doğru əyildi: - bu 
işin başında Ruslan Dadaşov dururmuş? Axı Məlikxanlının ləkələnməsi, 
işdən çıxması onun nəyinə lazım idi? 
- Qulaq asın, Səyavuş müəllim, - üz-gözünü turşudan Qasımlı 
cibindən bir həb çıxarıb ağzına atdı və sözünə davam etdi: - Elə məni də 
çaşdıran və düşünməyə məcbur edən bu olmuşdu. Məsələ burasındadır ki, 
sizin dediyiniz iyrənc plan Məlikxanlının biabırcasına işdən çıxarılması 
üçün yox, öldürülməsi üçün qurulmuşdu və axıra qədər dəqiqliklə yerinə 
yetirildi. 
- Siz fikrinizi izah edə bilərsiniz? - Nəzərli soruşdu. Mahir təəccüblə, 
Elnur isə qorxu qarışıq heyrətlə Qasımlıya baxırdılar. 
- Bəli, izah edə bilərəm! Venera Muradzadənin ölümü günü axşam, 
daha doğrusu, gecə, Məlikxanlı məni bağına dəvət etdi. Xahiş edirdi ki, 
onu, başına gələn bu bəladan xilas edib, adını ləkədən təmizləyim. Mən 
ona inanıb işi boynuma götürdüm və səhəri gün təhqiqata başladım. Vəkil 
Fazil Məmmədlinin köməyilə, həmin məktubun əvvəlcə ksero surətinə, 
sonra isə əslinə baxdım. Məni ilk şübhələndirən bu oldu ki, məktub çox 
səliqəli və arxayın yazılmışdı. Veneranın dəftərlərinə baxmışdım. Onun 
 
347 
  
ən arxayın və səliqə ilə yazdığı yazıları ilə bu yazının heç bir fərqi yox idi. 
Axı bir neçə dəqiqə sonra özünü öldürməyi nəzərdə tutmuş adam belə 
soyuqqanlılıqla yaza bilməzdi?! 
- Bəli!... - müstəntiq Nəzərli onun fikrini təsdiq etdi. 
Qasımlı bircə anlıq fasilə verib, yenə danışmağa başladı: 
- Daha sonra gördüm ki, şagird dəftərindən cırılmış bu vərəqin yuxarı 
hissəsindən iki sətir kəsilib atılıb. Özü də qayçı ilə və soldan- sağa... Yəni 
qayçı sol əl ilə tutulmuşdu. Mən sonra eşidəndə ki, bloka girən adamın 
sağ əli sarıqlı olub, bəzi şeyləri bir daha dəqiqləşdirə bildim. Vərəqin 
üzərində, yazılar arasında çox cüzi nəzərə çarpan izləri seçmək və oxumaq 
üçün çox böyük diqqət və qüvvə sərf etməli oldum. Məsələ burasındadır 
ki, məktub şagird dəftərinin ikinci vərəqində yazılmışdı. Birinci vərəqin 
üzündə, yəni ilk səhifəsində yazılmış yazıların izi isə çox zəif və ilk 
baxışdan gözə çarpmayan olsa da, ikinci vərəqə düşmüşdü. Həmin izləri 
çox çətinliklə oxuyub qeydlər etdim və evdə bu qeydlər üzərində baş 
sındıraraq sözləri cümlələrə çevirdim. 
- Maraqlıdır!... - müstəntiq başını bulayıb, diqqətini topladı. Elnurun 
başı az qalırdı ki, stola dəysin. 
Qasımlı cibindən bir vərəq çıxarıb ucadan oxumağa başladı: 
- Qulaq asın, görün birinci vərəqin ilk səhifəsində nə yazılıbmış: 
«Venera Niyazi Məlikxanlının direktor olduğu idarədə katibə işləyirdi. 
Əlbəttə, atası Əhməd kişi ürəyinin dərinliyində buna razı deyildi. 
Ancaq öz kiçik fəhlə qazancı ilə ailəni ürəyi istədiyi kimi dolandıra 
bilmədiyi üçün, çarəsiz razılıq vermişdi. Həm də qızına inanırdı. Bilirdi 
ki, Venera kimi ağıllı, tərbiyəli qız nə cür adamın yanında işləyirsə işləsin, 
özünün, ailəsinin adına xələl gətirən iş tutmaz. Venera, doğrudan da, çox 
tərbiyəli qız idi. Ata-anasının nəsihətini heç vaxt unutmaz, təmiz adını hər 
 
 
348 
  
şeydən uca tutardı. O, Nüsrət adlı bir oğlanla nişanlanmışdı və onlar bir- 
birlərini dərin məhəbbətlə sevirdilər...» 
Polkovnik başını qaldırıb müstəntiqə, daha sonra isə Mahirə baxdı: 
- Və sair başqa cəfəngiyat! Bir şey başa düşdünüz? 
- Yox! - müstəntiq ilə Mahir birağızdan dilləndilər. Elnur isə elə bil 
gözüaçıq yatmışdı. 
- Bu, sadəcə, hekayədir. - Qasımlı izah etdi. - Həvəskar yazıçı və 
başabəla jurnalist Elnur Qafarlının, nəzərdə tutulmuş cinayəti həyata 
keçirmək üçün quraşdırdığı hekayə! Əlbəttə, Ruslan Dada¬şovun 
məsləhəti və göstərişi ilə! Buradakı Venera və guya hansısa idarənin 
direktoru işləyən Niyazi Məlikxanlı özü, Əhməd kişi kimi, Nüsrət kimi 
bədii surətlərdir. Elnur həmin gün, qəsdən, sağ əlini sarıyıb, Veneragilin 
mənzilinə gedib. Qıza deyib ki, yazdığı hekayənin qaralamasını səliqə ilə 
köçürüb, təcili çapa vermək lazımdır və guya 
ki, sağ əlinə nə olubsa, bunu özü edə bilmir. Sadəlövh qız da buna inanıb. 
Daha düşünməyib ki, qəzetdə işləyən Elnur hekayəni orada diktə edərək, 
birbaşa kompüterə yazdıra bilər. 
Axır ki, Venera boş dəftəri qarşısına qoyub və başlayıb Elnurun diktə 
etdiyi hekayəni yazmağa. Öz adını eşidəndə, yəqin Elnur izah edib ki, 
sevimli qəhrəmanıma sənin adını vermək istəmişəm. Elnur hekayəni elə 
qurub  ki,  birinci  vərəqin  ikinci  üzü  təxminən  belə  sözlərlə qurtarsın: 
«Gəlib gördülər ki, Venera belə bir məktub yazıb...» yaxud «məktubu 
götürüb oxudular...» və yaxud da nəsə başqa şey! Axır ki, ikinci vərəq 
həmin məktubla, yəni «Əziz ata və ana» sözlərilə başlamalı idi. Ancaq 
Elnurun hesablaması çox dəqiq olmur və Venera məktuba qədərki axırıncı 
cümləni  ikinci vərəqə  keçməli  olur.  Yəqin  ki,  məktub  yazılıb, axırda 
«Venera» imzası qoyulan kimi, Elnur yazını hansı bəhanə iləsə dayandırıb 
və qızı Atayevdən aldığı çox güclü zəhərlə zəhərləyib. Mənim fikrimcə, 
 
349 
  
o, yazını dayandıraraq, çay istəyib. Çünki zəhər, çaya qatılmışdı. Əslində 
bu özü də məni şübhələndirmişdi. Axı niyə özünü zəhərləyən adam zəhəri 
çayın içinə tökür? Bunu, sadəcə, suya qatmaq olmazdımı? 
Nə isə... Elnur qızı zəhərləyib öldürür. Sonra özünün çay içdiyi stəkanı 
boşaldıb mətbəxə qoyur. Məktub yazılmış vərəqi dəftərdən 
qoparıb götürür. Qayçı ilə vərəqin ilk iki sətrini kəsir. Həmin kəsik 
zolağını və dəftəri özü ilə götürüb məhv edir. Mən onun çay içdiyi stəkanı 
və Veneraya vermiş olduğu pulu Ruslan Dadaşovun dostu və 
universitetdə qrup yoldaşı olmuş müstəntiq Əlibəyliyə göndərəndə, hər 
ehtimala qarşı, qayçını saxladım. Sonradan şübhələrim özünü doğrultdu 
və Ramin Əlibəyli verdiyim əşyaları yoxa çıxartdı. 
- Deməli, belə... - Səyavuş Nəzərli çənəsini qaşıyıb Elnura baxdı. 
Yaranmış kiçik pauzanı yenə Qasımlı pozdu. 
- Bu, Məlikxanlının öldürülməsi üçün qurulmuş planın birinci hissəsi 
idi. Və eyni zamanda, yəqin ki, Elnur da Veneradan birdəfəlik qurtarmağa 
bəhanə axtarırmış. Axı Elnur özü də onunla əlaqədə olub?! Axırıncı dəfə 
cinsi əlaqədə olanda Atayevin verdiyi qoruyucudan istifadə edib. Mən 
hələ Məlikxanlının özü ilə söhbət edərkən, o bu günlərdə sonsuzluqla 
əlaqədar həkimə müraciət etdiyini və analiz verdiyini demişdi. Mənim 
sonradan əlimə düşmüş faktlar olmasaydı da, mən həmin həkimi axtarıb 
tapacaq və onun Ələsgər Atayev olduğunu müəyyənləşdirəcəkdim... 
- Siz onun Muradzadə ilə dost olduğunu bilirdiniz? - müstəntiq 
Qasımlının sözünü kəsdi. 
- Yox! - Qasımlı cavab verib Mahirə baxdı. - Bunu sonradan 
Mahir öyrənmişdi. 
 
 
 
 
 
350 
  
- Bəli! - Nəzərli başını yellədi. - Muradzadə onun xəstə qızını müalicə 
edirdi. Dünən vəziyyəti lap pisləşibmiş qızın. Muradzadə bu gün onu 
xəstəxanaya, öz yanına aparıb. Deyilənə görə uşağın halı indi yaxşıdır. 
Qasımlı bir qədər susub, nəsə fikirləşdi. Sonra başını yelləyib yarımçıq 
qalmış söhbəti davam etdirdi: 
- Elnur evlidir və Veneranı aldadırmış ki, onunla evlənəcək. Venera 
son vaxtlar ondan əl çəkmirmiş ki, gəl nişanlanaq. Elnur da, nəhayət, 
anlayıb ki, sirr açılsa, onun üçün yaxşı olmayacaq. Üstəlik, bunun 
qayınatası da mötəbər bir adamdır. Ona görə də Ruslan Dadaşovun 
qurduğu bu plan Elnurun özünə də sərf edib. 
Mən doktor Muradzadədən qızın rəfiqələri barədə soruşdum. Öyrəndim 
ki, Venera Gülşən adlı qızla daha yaxın olub. Baxın, bu oğlan, - Qasımlı 
Mahir Talıbovu göstərdi. - Gülşənlə tanış oldu və Veneranın Elnurla 
çoxdan sevişdiyini öyrəndi. Sonra isə biz, Gülşənin vasitəsilə, Elnura 
içində səs yazan mikroqurğu yerləşdirilmiş alışqan verdik. Həmin gün 
özümüz də Elnuru izləyirdik. O, Gülşəndən ayrılıb, birbaş Mürsəlin 
restoranına getdi və orada Ruslan Dadaşovla görüşdü. Səhər biz alışqanı 
yenə də Gülşənin vasitəsilə almaq 
istəyəndə məlum oldu ki, alışqan Elnurun özündə deyil. Başa düşdüm ki, 
qızıl həvəskarı olan Ruslan alışqanı Elnurda görərək bəyənib və Elnur da 
onu Dadaşova bağışlayıb. Mən bundan bir qədər narahat oldum və 
alışqanı Ruslandan necə almaq barədə düşündüm... 
Polkovnik birdən söhbətini kəsib cibindən bir audio kaset çıxartdı və 
müstəntiqdən maqnitofon istədi. Səyavuş Nəzərli yanaşı otağa keçib 
maqnitofonla qayıtdı və onu Qasımlının qarşısına qoydu. Qasımlı kaseti 
maqnitofona daxil edib, müvafiq düyməni basdı. Maqnitofondan səslər 
gəlməyə başlayanda Elnur bir daha səksənib yerində qurcuxdu. 
Maqnitofondan gələn səslər çox aydın idi: 
 
351 
  
- Deməli belə... yazıq Venera! 
- Götür, qoy məndən yadigar qalsın. 
- Yox! Yox! 
Qasımlı başqa bir düyməni basıb lenti irəli fırlatdı. 
- Bəs Ələsgər? O deməz ki? 
- Nəyi? - Bu Ruslan Dadaşovun səsi idi. 
- Zəhəri verməyini... Bir də o birini... 
- Başın xarabdır? Deyəsən qorxudan birtəhər olmusan. 
Qasımlı yaman səbirsiz olmuşdu. Yenə də lenti irəli fırladıb 
gözucu Elnura baxdı. Elnur doğrudan da birtəhər olmuşdu. 
- Polkovnikin məsələsi necə olacaq? - Ruslanın səsi maqnitofondan 
gəldi. 
- Hər şey sizin dediyiniz kimi olacaq. Sizin qurduğunuz plan, 
doğrudan da dahiyanədir. - Bu isə Mürsəlin səsi idi. 
Lentin sonunda yenə də Ruslanın səsi gəldi. 
- Salam, evdə kimsə var? 
Onun ardınca Gülafət xanımın üçcə kəlmə sözü eşidildi: 
-Yox... keçin içəri... 
Və bununla da lent qurtarmışdı. 
Polkovnik maqnitofonu söndürdü. Elnur yenə də başını aşağı dikmişdi. 
Müstəntiqlə Mahir onu nifrətlə süzürdülər. 
- Mən qərara gəldim ki, - Qasımlı sözə başladı. - Məlikxanlının 
özündən xahiş edim, alışqanı Ruslandan alsın. Mən ona zəng vurub bunu 
 
 
352 
  
xahiş edəndə, rəhmətlik çox heyrətləndi və Ruslandan niyə 
şübhələndiyimi soruşdu. Mən cavab verib dedim ki, şübhələnməmişəm, 
ancaq işin xeyri üçün, şübhə doğurmadan, alışqanı ondan almaq lazımdır. 
Səhəri gün Ruslan özü onun yanına - Asəfin bağına gedir. Kabab çəkmək 
istəyir və stolun yanında tonqal yandırırlar. 
Mən və Mahir həmin gün Məlikxanlıya baş çəkməyə gedirdik. Onun 
intihar etməsini maşında eşitdim. Asəf zəng vurmuşdu. Qulaqlarıma 
inanmaq istəmirdim. Axı Məlikxanlı niyə intihar etməli idi? Axı mən ona 
söz vermişdim ki, həqiqəti üzə çıxaracam. O ki hələ mənə olan inamını 
itirməmişdi?! 
Bağa çatıb, Məlikxanlının meyitinə baxdım. Hər şey intihar faktını təsdiq 
edirdi. Mən əlimi onun cibinə salıb, nəzərdə tutduğum əşyanı, yəni 
alışqanı orada tapdım. Bu məni bir daha ciddi düşünməyə vadar etdi. 
Məlikxanlı mənim xahişimi yerinə yetirərək, alışqanı Ruslandan almışdı. 
Bu o deməkdir ki, o mənə inanırdı və özü də hələ mübarizədən əl 
çəkməmişdi. Bəs onda, niyə intihar edirdi? Mən başa düşdüm ki, burada 
nəsə sirr var. Məlikxanlının sevimli itinin ağaca bağlanması da mənə 
şübhəli görünürdü. İt bağlanmağı ilə qətiyyən razılaşmır, dartınaraq 
kəndiri qırmaq istəyirdi. Düzdür, Asəfdə Ruslanın dediklərini deyirdi, 
üstəlik Asəfin arvadı da bu hadisənin şahidi olmuşdu, ancaq yenə də mən 
intihar faktı ilə razılaşa bilmirdim... 
Xəstəxanada keçirdiyim axırıncı gün, yəni srağagün, siz yanımdan 
gedəndən sonra mən xeyli düşünməli oldum. Çətinliklə də olsa, xatırlaya 
bildim ki, həmin gün kabab üçün hazırlanmış və yanıb 
qurtarmış tonqalın külü, bir istiqamətdə, daha doğrusu, iki əks istiqamətdə 
çox cüzi də olsa, dağılıb torpağa səpələnmişdi. Mən yaddaşımın məni 
aldatmadığını yoxlamaq üçün təcili bağa getmək istədim və Mahirin 
köməyi ilə buna nail oldum. Bağa çataraq tonqalın yerinə baxdım. 
Hadisənin səhəri günü azacıq yağış yağdığı üçün kül bərkiyib torpağa 
 
353 
  
yapışmışdı və beləliklə, külək onu dağıtmamışdı. Mən yaddaşımın məni 
aldatmadığına əmin oldum. Kül, doğrudan da, güclə nəzərə çarpacaq 
dərəcədə, iki istiqamətdə torpağa yayılmışdı. Mən lazım olan istiqamətdə 
axtarış aparıb, hasarın dibində əzilib yastılaşmış tapança gülləsini tapdım. 
Daha sonra, gilizi də gözlədiyim yerdən tapıb götürdüm. - Qasımlı 
cibindən kağıza bükülmüş nəyisə müstəntiqin stolunun üstünə qoydu. - 
Sonra Asəfin arvadını danışdırdım və kiçik bir eksperiment apardıq. 
Beləliklə də hər şey mənə aydın oldu... 
- Axı bütün bunlar nə deməkdir? - müstəntiq səbirsizliklə soruşdu. 
- Bu saat deyəcəm! - Qasımlı bir siqaret çıxartdı. Ancaq yandırmadı. 
Əlində oynadıb müstəntiqə baxdı. - Ruslan Dadaşov bu planı lap əvvəldən 
Məlikxanlını öldürmək üçün qurmuşdu. Özü də etiraf edim ki, çox 
ustalıqla qurulmuş plandı bu. Həm ustalıqla, həm 
də alçaqcasına! Deməli, həmin məktub yazılır, Venera öldürülür. 
Beləliklə, Məlikxanlı ləkələnir. Üstəlik, ekspertizanın sperma barəsindəki 
nəticəsi. Daha sonra, Məlikxanlının öldürülməsi gəlir. Bu öldürülmə 
başqa cür də ola bilərdi. Zəhərlə, damarını kəsməklə və sair, nəyləsə... 
Yəqin ki, Dadaşovun bu barədə müxtəlif variantları olub. Təki, bu ölüm 
intihar adlandırılsın! Hamı inanacaq ki, Məlikxanlı işinin açılmasına 
dözməyərək, özünə qəsd edib. Bununla iş bağlanacaq və heç kim heç 
nədən şübhələnməyəcək... 
Müstəntiq yenə də səbirsizlik göstərdi və Qasımlının sözünü kəsdi: 
- Cənab polkovnik, xahiş edirəm ki, siz bizə ölüm hadisəsinin 
təfərrüatından danışın! Niyazi Məlikxanlı necə öldürülüb? 
XXXIX Fəsil 
Xəyanət 
 
 
 
354 
  
Bəlkə də İlk dəfə İdi ki, bacarıqlı xəfiyyə başladığı işi sona yetirəndən, 
cinayət törətmiş şəxsləri ifşa edəndən sonra, hadisə barədə düşüncələri və 
gördüyü işlər barədə ürəklə danışmırdı. Elə bil ki, işinin nəticəsindən 
narazı idi polkovnik. Danışığı da təkcə öz işindən yox, ümumiyyətlə, hər 
şeydən narazı olan adamların danışığı kimi idi. Elə bil məcbur 
danışdırırdılar onu... Hər halda qarşısındakılar böyük maraqla onun 
danışmağını gözləyirdilər və bayaqdan əlində tutub, yandırmadığı 
siqaretə baxıb danışmağa başladı: 
- Ruslan Dadaşov həmin gün bağa hazır gəlibmiş. Üstündən əl izləri 
silinib təmizlənmiş tapança və əlcəklə... Daraqdan bir gülləni çıxarıb, 
qalın kağıza bükərək cibinə qoyubmuş. İşi elə təşkil edib ki, tonqal düz 
stolun yanında qalansın və Asəflə arvadı şişləri evdə hazırlasınlar. Vaxt 
yetişəndə, Ruslan ərik ağacına yaxınlaşıb, ağacın kölgəsində uzanmış iti 
ağaca bağlayıb. Ola bilsin, it bundan təəccüblənsə də, müqavimət 
göstərməyib. Məlikxanlı isə çox fikirli olduğu üçün, bunu heç hiss 
etməyib. Ruslan iti bağlayan kimi Asəfgilin yanına gedib. Onların işi nə 
vaxt qurtaracaqlarını öyrənmək 
üçün. Görüb ki, iş onun düşündüyündən də az qalıb. Asəfgilə əlavə olaraq 
şişlərdəki əti azaltmaq göstərişi verib, cəld geriyə qayıdıb. Stolun yanına 
çatan kimi əlcəyi əlinə geyinərək tapançasını çıxarıb və Məlikxanlıya 
yaxınlaşaraq lap yaxından onun gicgahına atəş açıb. Yaxından deyəndə 
ki, tapançanı onun gicgahına dirəyib. Yoxsa səs daha bərk çıxa bilərdi. 
- Bəs səsboğan? - ona heyrətlə qulaq asan Mahir soruşdu. 
- Mənə elə gəlir, o, səsboğandan istifadə etməyib. - Qasımlı cavab 
verdi. - Bunu sonradan güclü ekspertiza aşkar edə bilərdi və bu intihara 
oxşamazdı. 
- Buyurun, davam edin! - müstəntiq xahiş etdi. 
Qasımlı bir qədər xəyala gedib, sonra dilləndi: 
 
355 
  
- Bu zaman, ağaca bağlanmış it onun bu hərəkətini görüb və birbaş 
üstünə şığımaq istəyib. Amma bağlı olduğu üçün, bu mümkün olmayıb. 
Ona görə də, qəzəblə hürməyə və ulamağa başlayıb. Ruslan cəld 
tapançasını yerə yıxılmış Məlikxanlının əlinə verib. Sonra əlcəyini çıxarıb 
və özü ilə gətirdiyi, kağıza bükülmüş patronu, artıq közə çevrilmiş 
tonqalın üstünə ataraq evin qapısına yüyürüb. Mən sonradan orada 
təhqiqat apararkən tonqalın külü içində yanıb qaralmış və parçalanmış çox 
xırda kağız qırıntılarına da rast gəldim. 
Ona görə də bu kağıza bükülmək məsələsini belə qətiyyətlə deyirəm. 
Bəli... Ruslan tələsik evin qapısına gedib və Asəfgili səsləyib. Ər- arvad 
qapıya çıxanda Ruslan Asəfdən şişləri alıb, guya kömək etmək istəyib. 
Ancaq məqsədi Asəfə kömək etmək yox, sadəcə, bu yolla vaxtı uzatmaq 
olub. Çünki patron közün üzərində qızıb partlamalı idi. Nəhayət, patron 
partlayıb və güllə səsi eşidərək, hər üçü hadisə yerinə qaçıb. Orada onlar 
hamınıza məlum olan faciəli mənzərə ilə rastlaşıblar. 
Beləliklə, baş vermiş bu cinayətin yeganə şahidi Məlikxanlının iti olub ki, 
o da sahibinin qisasını almaq üçün hey Ruslana tərəf can atırmış. Ruslan 
öz maşınına minib həyətdən çıxanda, qəzəblənmiş it, nəhayət, kəndiri 
qırıb onun arxasınca düşüb. Yalnız maşına çata bilməyəcəyini başa 
düşəndən sonra geriyə qayıdıb. 
Baxın, Səyavuş müəllim, hadisə belə olub. Bütün təfərrüat artıq sizə 
məlumdur. Mən elə düşünürəm ki, hadisənin əsas iştirakçılarından biri 
olan həmin bu oğlan, - Elnuru göstərdi, - sizi boş yerə incitməməli və 
bütün bildiklərini danışmalıdır. 
- Sizin fikrinizcə, Ruslan öz dostunu niyə öldürmək istəyirdi? - 
müstəntiq onu çox maraqlandıran sualla xəfiyyəyə müraciət etdi. 
- Bu işdə məni də çaşdıran yeganə şey o idi ki, mən də 
 
 
 
356 
  
Məlikxanlının yalnız ləkələnib işdən çıxarılması üçün plan qurulduğunu 
düşünmüşdüm. Elə Məlikxanlı özü də onun əleyhinə qurulmuş bədxah 
planın yalnız onun nüfuzdan salınması və vəzifədən uzaqlaşdırılmasına 
yönəldiyini düşünürdü. Buna görə də heç kəs Ruslandan şübhələnmirdi. 
Axı onun işdən çıxarılmağının Ruslana nə xeyri ola bilərdi? Əlbəttə, heç 
nə! Ancaq Məlikxanlının ölümünün Ruslana xeyri çox imiş. Özü də lap 
çox! Bu ölüm, əslində, artıq Ruslan Dadaşovu həqiqi milyonerə 
çevirmişdi. 
Məsələ burasındadır ki, mən bəzi səlahiyyətli adamlar vasitəsilə çox 
maraqlı bir şey öyrəndim. Bu, inanın ki, həm maraqlı, həm də qəribədir. 
Məlikxanlının həddən artıq çox obyekti var imiş, hamısı da başqa-başqa 
adamların adına. O bu barədə hansı qanunları pozub, öz vəzifəsindən necə 
sui-istifadə edib, bu barədə danışmayacam. Heç buna qəribə bir şey kimi 
də baxmıram. Qəribə olan başqa şeydir. Sən demə, bu obyektlərin heç 
birində Məlikxanlını müəssisənin sahibi kimi, istər formal, istərsə də 
qeyri-formal, tanımırlarmış. Hamı bu müəssisələri Ruslan Dadaşovun 
bilirmiş. Məlikxanlının nə arvadının, nə oğlunun bu müəssisələrdən 
xəbəri yox imiş. Bütün müəssisələrə Ruslan özü nəzarət edirmiş. 
Məlikxanlı yalnız təmiz gəliri Ruslandan alırmış. Həmin gəlirlər yenidən 
təzə müəssisə açılmasına sərf 
olunubsa, bunu yenə Ruslan edibmiş. Əgər kiminsə adına banka 
qoyulubsa, bunu da Ruslan edibmiş. Beləliklə, Məlikxanlının başdan- 
ayağa bütün var-dövləti Ruslandan asılı vəziyyətə düşüb. Məlikxanlı o 
dərəcədə, həddindən artıq ehtiyatlılıq göstərib ki, axırda bu ehtiyatlılıq 
dəhşətli ehtiyatsızlığa çevrilib. 
- Maraqlıdır, - Mahir söhbətə qarışdı. - Ola bilməzdi ki, Ruslan 
Məlikxanlını öldürmək üçün belə bir plan qurmayaydı, sadəcə, onu 
tanımadığını elan edib bütün müəssisələrə özü sahiblik edəydi. Belə 
 
 
 
357 
  
olsaydı, Məlikxanlı qətiyyən sübut edə bilməzdi ki, həmin obyektlər 
onundur. 
Qanbay Qasımlı başını buladı: 
- Sən elə düşünürsən ki, bu boyda vəzifəsi, nüfuzu, nəhayət, öz əlində 
azdan-çoxdan pulu olan Məlikxanlı o boyda xəyanətdən sonra Ruslan 
Dadaşovdan intiqam ala bilməyəcəkdi? Əlbəttə, biləcəkdi! Hər şeyini 
onsuz da itirməsinə baxmayaraq, Ruslanı aradan götüzdürərdi. 
-Aydındır... - Mahir razılaşdı. - Bəs indi kimə qalacaq bu obyektlər? 
Qasımlı istehza ilə gülümsədi: 
- Obyektlər kimin adına yazılıbsa, elə onların özünə qaldı. Çünki 
həmin adamlar obyektin əsas sahibi Ruslan Dadaşovu hesab 
edirdilər. İndi isə, özləri məcbur olub, mallarına sahib duracaqlar. Çünki 
Ruslanın varisi yoxdur və onun heç bir qohumu həmin obyektlərdən 
xəbərdar deyil. 
Qasımlı öz sözünü deyib qurtarmışdı. Bunu başa düşən müstəntiq üzünü 
Elnura çevirdi: 
- Hə, indi nə deyirsən, vətəndaş Qafarlı? 
- İnanın mənə... - Elnurun səsi lap yavaş çıxdı. - Məni Ruslan yoldan 
çıxartdı. Mən ondan çox qorxurdum. Nə eləmişəmsə, onun göstərişi ilə 
eləmişəm. 
- Danış görüm, necə oldu ki, Veneranı öldürdün? - Nəzərli soruşdu. 
- Bu adam hər şeyi danışdı, - başı ilə polkovnik Qasımlını gös¬tərdi. 
- Elə bil lap yanımızda olub. 
Sən Venera ilə cinsi əlaqədə olmusanmı? Neçə dəfə? 
 
 
 
 
 
358 
  
- Bəli, bir neçə dəfə olmuşam. Axırıncı dəfə, ölümündən bir gün 
qabaq bizim bağımızda olduq. Əlaqə zamanı istifadə etdiyim qoruyucunu 
Ruslan Dadaşovun tapşırığı ilə gedib poliklinikada Ata- yevdən almışdım. 
- Onda bilirdin bu nəyə görədir? 
- Bəli. Ruslan artıq bütün planı tərtib etmişdi. Belə bir hekayəni 
yazmağı da o mənə tapşırmışdı. Ancaq Məlikxanlını öldürəcəyini mənə 
deməmişdi. 
- Qıza məktubu necə yazdırdın? 
- Onların mənzilinə gedəndə sağ əlimi sarımışdım. Venera soruşdu ki, 
əlinə nə olub? Dedim ki, qapının arasında qalıb, əzilib. Sonra dedim ki, 
bir hekayə yazmışam qəzetə verməliyəm. Ancaq çox səliqəsiz yazılıb, heç 
kəs oxuya bilməyəcək. Dedim ki, mən oxuyum, sən bir dəftərə yaz bunu! 
O da həvəslə razılaşdı. Adının hekayəyə salınmasına, əvvəlcə, sevindi. 
Ancaq məktub hissəsini yazanda, bir az narazı qaldı. Dedim ki, bu müsbət 
bir surətdir və hekayənin axırı yaxşı qurtaracaq. Məktubu yazıb qurtaran 
kimi işi dayandırdım və dedim ki, gəl çay içək, sonra yazarıq. Venera 
qalxıb, çay dəmlədi. İki stəkan çayı gətirib stolun üstünə qoydu. Mən 
ondan qayçı istədim. Dedim ki, qoluma sarıdığım kətanın çıxıntısını 
kəsəcəm. Qalxıb qayçını gətirəndə, tabletka şəklində zəhəri onun 
stəkanına saldım. 
Həmin vaxt qapının zəngi çalındı. Venera gedib qapını açdı. Mən bərk 
qorxdum. Fikirləşdim ki, ata-anasından biri gəlmiş olar. İstədim zəhər 
atdığım stəkanı cəld götürüb mətbəxə aparım və orada boşaldaraq yuyum. 
Ancaq gələn qonşunun uşağı imiş. Nəyə görəsə, iki min manat pul 
istəyirdi. Venera məni səsləyib soruşdu ki, üstündə 
iki min manat var? Mən tez bir on min manatlıq pul çıxarıb Veneraya 
verdim. Venera oğlanı yola salıb, otağa girdi və pulun artığını mənə 
qaytardı. 
 
359 
  
Mən öz çayımı içməyə başladım. Çox həyəcanlı idim. Venera isə hələ 
stəkana əl vurmurdu. Son vaxtlar tez-tez etdiyi kimi, yenə 
nişanlanmaqdan söhbət saldı: 
- Elnur, bəs nə vaxt gəlir sənin elçilərin? - deyə soruşdu. 
- Tezliklə göndərəcəm, darıxma! - dedim. 
O da öz çayını içməyə başladı. İki qurtum içdi. Həyəcandan bütün 
bədənimi tər basdı. Həmin vaxt keçirdiyim hissləri təsvir edə bilmirəm. 
Mənə elə gəlirdi ki, özüm bu saat öləcəm. Ancaq ona heç nə olmadı. 
- Nə vaxt? - deyə sual verdi. 
-Lap tez!-dedim. 
Çayının çoxunu içib qurtarmışdı. Dəhşətlə bu işin axırını gözləyirdim. 
- Bu bazar göndərə bilərsən? 
Bu onun sonuncu cümləsi oldu. Birdən sifəti dəyişməyə başladı. Sanki 
gözləri böyüdü. Əlini boğazına apardı. 
- Nə oldu? - deyə soruşdum. 
Cavab verə bilmədi. Tappıltı ilə döşəməyə yıxıldı. Mən, əslində, bunu 
gözləsəm də, dəhşətə gəldim. Qorxudan titrəyirdim. Elə bil birdən-birə 
ayılıb, nə etdiyimi dərk etmişdim. Hər saniyə qapının açılacağını, kiminsə 
mənzilə girəcəyini gözləyirdim. Qalxıb dəftərdən məktub yazılmış ikinci 
səhifəni cırdım. Qayçı ilə səhifənin ilk iki sətrini kəsib götürdüm. Orada 
yazılmışdı: «Əhməd kişi məktubu arvadının əlindən alıb ucadan oxumağa 
başladı...* Özümün çay içdiyim stəkanı aparıb mətbəxə, qayçını isə kitab 
şkafına qoyub mənzildən çıxdım. 
- Bu işə görə Ruslan sənə pul vermişdi? - müstəntiq sual verdi. 
- Xeyr! Ancaq mənim adıma yazdırdığı mağazanı mənə 
bağışlayacağına söz vermişdi. 
 
360 
  
- Veneranı öldürmək sənə də sərf edirdi axı?! Düzdür? 
- Mən evliyəm. - Elnur peşmançılıqla dilləndi. - İstəməzdim ki, ailəm 
onunla əlaqəmi bilsin. Ancaq mən onu heç vaxt öldürmək istəməzdim. 
Çünki o məni sevirdi... - Elnur birdən uşaq kimi ağlamağa başladı. - 
Ruslan məni yoldan çıxartdı. 
- Bəli, Ruslan səni yoldan çıxartdı, - söhbətdən yorulmuş Qasımlı 
ayağa qalxdı. - Ancaq özü də yoldan çıxdı. Çıxdı və qəzaya uğradı. 
Yoldan çıxmaq çox pis şeydir. 
- Niyə qalxdınız? - müstəntiq Qasımlıdan soruşdu. 
- Halım yaxşı deyil. Yaman yorğunam. Evə gedib dincəlmək 
istəyirəm, - polkovnik bayaqdan əlində oynatdığı siqareti əsəbi halda 
damağına qoyub yandırdı. - Yəqin ki, sizə hər şey aydın oldu. 
Bundan sonra nə edəcəyinizi özünüz yaxşı bilirsiniz. Bəs Əlikramın 
ölümündən nə öyrəndiniz? 
- Siz düz fikirləşmisiniz! - müstəntiq qətiyyətlə dilləndi. Artıq 
şübhəmiz yoxdur ki, onu Əlibəyli ilə Binyətovun göstərişi ilə aradan 
götürüblər. İndi isə əmin oldum ki, o da Dadaşovun güdazına gedib. 
Çünki Əlikram Ruslan Dadaşovu üzdən tanıyırmış və onu sata bilərdi. 
Sizə edilən sui-qəsd planını da Ruslan hazırlayıbmış. Onu da deyim ki, o 
da çox ustalıqla hazırlanmış plan olub. Siz də, həmin qadın da 
öldürüləndən sonra heç bir kənar şəxsdən şübhələnmədən işə xitam 
veriləcəkdi. 
Ruslan Dadaşov çox hiyləgər adam imiş. Bircə şeydə bəxti gətirməyib ki, 
bu işdə qarşısına siz çıxmısınız. Əgər Məlikxanlının ağlına sizi dəvət 
etmək gəlməsəydi, bu işin üstü açılmayacaqdı. 
Niyazi Məlikxanlı da bu biabırçı ləkədən yaxa qurtarmayacaqdı. 
 
 
 
 
361 
  
- Bəli... - Qasımlı kədərli halda başını yırğaladı. O, təriflənməyi 
qətiyyən sevmirdi. - Ancaq mən bu işdə özümü qalib saymıram. 
- Niyə ki? - Nəzərli təəccübləndi. - Siz güclü rəqiblərinizi yerlə- 
yeksan etdiniz! 
- Yox! - xəfiyyə etiraz etdi. - Məlikxanlı mənə inanıb köməyə 
çağırmışdı. Mən isə ustalıq və xəyanətlə qurulmuş bu planı əvvəlcədən 
düzgün aşkar edə bilmədim. Mən bilsəydim ki, planda Məlikxanlının 
ölümü nəzərdə tutulub, onu xilas edə bilərdim. Ancaq gecikdim. Özü də 
bilirsiniz niyə? 
- Niyə? - müstəntiq maraqla soruşdu. 
- Çünki Məlikxanlı ən dar günündə iki nəfəri yanına çağırıb onlara 
bel bağlamışdı. Onun biri mən idimsə, biri də ən yaxın dost hesab etdiyi 
Ruslan Dadaşov idi. Mən bu işin bünövrəsində bu boyda xəyanətin 
durduğunu o saat ağlıma gətirə bilmədim. Düzdür, mənim Ruslandan ilk 
baxışdan xoşum gəlməmişdi. Ancaq yalnız onun Məlikxanlının 
obyektlərinə tam sahiblik etdiyini biləndən sonra və ən əsası isə 
Məlikxanlı öləndən sonra ondan şübhələndim. Baxın, onda artıq gec idi. 
-Ancaq siz verdiyiniz sözün üstündə durub, Məlikxanlının adını təmizə 
çıxartdınız! 
Qasımlı yenə başını yellədi: 
- Bir tərəfdən təmizə çıxartdımsa da, bir tərəfdən onun başqa işləri 
ortaya çıxdı. Ümumiyyətlə, bu iş məni həm iyrəndirdi, həm də 
çox yordu. Heç sinəmə dəyən gülləni nəzərə almıram. Bu işdə hara 
baxırdımsa, xəyanət görürdüm. 
- Düzdür, Ruslanın dostuna qarşı bu hərəkəti dəhşətli xəyanətdir. Di 
gəl, bundan sonra kiməsə inan, - müstəntiq də ayağa qalxdı. 
 
 
 
362 
  
- Bu işdə təkcə Ruslan deyil xəyanətkar. Elə Məlikxanlının özünü 
götürək. Ona o boyda iş tapşırmışdılar. İmkan yaratmışdılar ki, xalqına, 
dövlətinə xeyir versin. Ancaq o, iş görmək əvəzinə görün nə qədər 
obyektlər açdırıb özü üçün. Bu, dövlətə, xalqa xəyanət deyilmi? Arvadı 
və oğlu da ona xəyanət etdilər. Elnur həm arvadına, həm Veneraya, 
Əlikram arvadına, uşaqlarına, Əlibəyli, Binyətov yenə də dövlətə, xalqa, 
Atayev həkimlik adına xəyanət ediblər. Bu işə başlayandan xəyanətlər 
içində qalmışam mən! 
Qasımlı sağollaşmadan kabinetdən çıxdı. Dəhlizdə hirslə yerə tüpürdü. 
Mahir onun qoluna girmək istədi: 
- Siz hələ tam sağalmamısınız, özünüzü qoruyun! 
- Cəhənnəmə olsun hamısı! - Qasımlı əlini yellədi. - Gedək, məni evə 
apar! Dincəlmək istəyirəm. 
Prokurorluqdan çıxıb maşına mindilər. Qasımlı kürəyini arxaya söykəyib 
gözlərini yumdu: 
- Bir yaxşı musiqi qoy! - dedi. - Musiqidən başqa təmiz bir şey 
qalmayıb bu dünyada. 
Az keçmiş, ürək sərinlədən, həzin bir nəğmənin sədaları maşının kiçik 
fəzasını doldurdu. 
- Ruhdan düşmək sizə heç yaraşmır, Qanbay müəllim! - Mahir onun 
könlünü almaq istədi. - Siz doğrudan da yorulmusunuz. Vaxt tapıb yenə 
Nemətlə rayona gedək. Yaxşıca dincəlin. 
- Qorxuram oraya gedək, yenə kimisə öldürsünlər, - Qasımlı birdən 
gülümsədi. - Bircə dəfə getdik, ikisi birdən öldü. 
Doğrudan da, bir az əwəl Qasımlı ilə Mahir Nemətin dəvəti ilə ona 
qoşulub Fədayənin atasıgilə istirahətə getmişdilər. Səhəri gün kənddə 
 
 
363 
  
qanlı cinayət hadisəsi baş vermiş, Qasımlı da bu işin açılmasında iştirak 
etməli olmuşdu. 
- Bəs onda nə etmək istəyirsiniz? 
- Sakitlik istəyirəm, Mahir! - Qasımlı kədərlə dilləndi. 
Mahir dostunu, öz aləmində, guya başa düşürdü. Xəstəxanadan təzə 
çıxmağı bir yana dursun, yorğunluq, əsəb, peşmançılıq... İnsan ürəyinin 
düşməni olan bu şeylər hamısı birdən Qasımlını bürümüşdü. Nə qədər 
daxili iradən, nə qədər gücün olsa da dözmək çətin idi bunlara... 
Ancaq Mahir bir əsas şeyi bilmirdi... Bilmirdi ki, bu gün Qasımlı 
ürəyinə lap təzəcə düşmüş bir müqəddəs duyğunu, ürəyindən çıxarıb 
tullamışdı. Yerindəki boşluq idi onu göynədən! Bilmirdi ki, müstəntiqin 
otağında xəyanətlərdən danışan Qasımlını daha çox içindəki xəyanət 
yandırırdı. Qasımlıya elə gəlirdi ki, ona da xəyanət ediblər. Özünə yox, 
hisslərinə, duyğularına! 
Qasımlı qəflətən gözlərini açıb Mahirin gözləmədiyi bir sual verdi: 
- Sən Məlikxanlının gözlərinə diqqətlə baxdın? 
- Öləndən sonra? - Mahir təəccüblə soruşdu. 
-Hə! 
- Baxdım... Nədi ki? 
- Orada yazılmış sözü oxuya bildin? Bu onun axırıncı dediyi söz idi. 
- Yox! - Mahir başını buladı. - Onu oxumaq olmaz ki! 
- Mən oxudum!.. - Qasımlı inamla dilləndi. 
- Nə yazılmışdı? 
-Xəyanət! Ruslan tapançasını onun gicgahına dirəyəndə, bu onun dediyi 
son söz olub. Baxışından oxudum! 
 
364 
  
Mahirdən səs çıxmadı. O, uşaqlıqdan bu yaşına kimi heç kimdən, heç 
nədən qorxmamışdı. Onda ki ola bircə sözdən! Ancaq indi, Qasımlının 
ağzından çıxan bu bir kəlmə sözdən bədəninə üşütmə 
gəlmişdi. Sanki qorxunun nə olduğunu ilk dəfə duymuşdu cəsarətli polis 
kapitanı! 
XL Fəsil 
Və sonuncu 
Maşın düz blokun qapısı qarşısında dayandı. Qanbay Qasımlı ona etmiş 
olduğu əvəzsiz köməyə görə Mahirə təşəkkürünü bildirib, onunla 
sağollaşdı. Maşından düşüb yorğun addımlarla bloka girdi. Pillələri də 
tələsmədən qalxıb, mənzilin zəngini çaldı. Nuranə evdə olmalı idi... 
Qapı açıldı. Astadan salam verib içəri girdi. Pencəyini çıxarıb paltar 
dolabından asdı. Vanna otağına keçib, əl-üzünü sərin su ilə yudu. Qayıdıb 
öz otağında, öz sevimli kreslosunda oturdu. O anda da Nuranə otağa daxil 
oldu. 
- Yenə nahar etməmisiniz... Yemək gətirim? 
Qasımlıya elə gəldi ki, keçən bir sutkaya yaxın vaxt ərzində bu səs üçün 
darıxıb. Ancaq bu hiss çox ötəri oldu və ev sahibi qadının ürkək duruşuna 
ilıq bir nəzər yetirib: 
- Gətirin! - dedi. 
Nuranə razılıqla çevrilib otaqdan çıxdı. O bu gün, elə bil ki, bir az da 
gözəlləşmişdi. Gözləri ilə eyni rəngdə olan açıq mixəyi rəngli saçları 
səliqə ilə kürəyinə tökülmüşdü. Köynəyi də elə həmin rəngdə idi və bu 
uyğunlaşma ona çox yaraşırdı. Hələ yubkası da... Ancaq o, tünd mixəyi 
rəngdə idi. Utandığından, xəstəxanaya geydiyi təzə şalvarı çıxartmışdı. 
Ancaq yubka da onun bədən gözəlliyini gizlədə bilmirdi. Yeriyəndə, yenə 
də alt paltarının kənar xətləri yubkanın üstündən bilinirdi. Lap az 
 
365 
  
bilinirdi... Ancaq nə qədər az bilinsə də, təbiətin kişilərə bəxş etdiyi xoş 
və ləzzətli duyğular içində özünəməxsus yüksək yeri olan şirin duyğular 
dünyasından xəbər verirdi. 
Qasımlı ilk dəfə idi ki, Nuranəyə belə diqqətlə göz yetirirdi və nədənsə bu 
diqqətə görə heç özünü qınamadı da! Son günlər onda bu səmimi və təmiz 
qadına qarşı səmimi bir doğmalıq hissi yaranmışdı və qəribə görünsə də, 
indi keçirdiyi ani hisslər həmin hissi qətiyyən korlamırdı. Əksinə, 
şirinləşdirirdi... Birdə, Qasımlı indi nə hiss keçirtdi ki, Nuranəyə 
baxanda?.. Sadəcə, qadınlığını duydu onun və xoşuna gəldi bir qadın 
kimi. Onsuz da insanlar iki cinsə ayrılıblar: kişi və qadın. Ancaq əlbəttə, 
hər ikisi insandır. Bəzən kişi uzun müddət münasibətdə olduğu, söhbət 
etdiyi qadının qadınlığını duymur, bəzən də qadın kişinin kişiliyini... 
Eləcə insan kimi baxırlar bir-birlərinə. Bəlkə çox vaxt belə lazımdır. 
Ancaq... 
Gülafət xanım haqqında fikirləşdi. O da qadın idi. Özü də gözəl qadın... 
Mahirə elə gəlmişdi ki, Ruslanla Gülafət xanımın faciəli ölümü 
polkovnikə bir qarışqa ölümü qədər təsir etmişdi. Ancaq belə deyildi. 
Bu hadisə Qasımlının ucbatından, özü də demək olar ki, düşünülmüş 
şəkildə ucbatından olmuşdusa da, ona pis təsir etmişdi. Bəli... Ancaq daha 
çox, Gülafət xanımın xəyanətindən sarsılmışdı. 
Heç olmazsa, ərinin qırxı çıxmamış onun yad kişiylə gizlin gəzintiyə 
çıxması normal qəbul edilən hal deyildi. Qasımlı bunu qəbul edə bilmirdi. 
Axı onlar ayrılmamışdılar. Son günə qədər ər-arvad hesab olunmuşdular. 
Doğrudanmı, bu gün dünyada özünə hamıdan əziz, hamıdan doğma 
bildiyin, bir yastığa baş qoyduğun adam, sən öləndən on gün sonra səni 
unuda bilər?! 
Polkovnik Qasımlı həyatda az şey görməmişdi. Hər cür hadisə ilə olduğu 
kimi, xəyanətlə də qarşılaşmışdı. Ancaq yenə də, bu iyrənc, bu mənfur, 
 
 
366 
  
bu dəhşətli hərəkətə, bu qorxunc sözə öyrəşə bilmirdi. Axı bu insanlar 
niyə bir-birlərinə xəyanət edirlər? Təkcə insanlarmı? Bəli, insanlar! 
Qaplan yadına düşdü. Məlikxanlının iti... Sədaqətə bir bax! Sahibinin 
ayrılığına dözə bilmədi yazıq heyvan... 
Nuranə yemək gətirib stolun üstünə düzdü. Sanki sözlü adama oxşayırdı. 
Ev sahibi onun üzünə baxmadan: 
- Xahiş edirəm, şkafdan konyakı gətirin! - dedi. 
Nuranə: 
- Bu saat! - deyib yarımçıq konyak şüşəsini və bir kiçik stəkan gətirdi. 
Süzüb stəkanı doldurdu. Konyak şüşəsini əlində saxlayıb: 
- Yerinə qoyum? - deyə soruşdu. 
Yəqin ev sahibinin xəstəliyini nəzərə alıb, çox içməyini istəmirdi. Amma 
Qasımlı, onsuz da, çox içən deyildi. Gülümsəyib: 
- Yaxşı, qoyun yerinə, - dedi. 
- Siz harada idiniz? - onun qaşqabağının açılmasından cəsarətlənən 
Nuranə soruşdu. - Mən çox narahat oldum... Axı hələ tam 
sağalmamısınız?! 
- Yox, sağalmışam. Ancaq özümü yorğun hiss edirəm. - Qasımlı 
stəkandakı konyakı başına çəkdi. 
- Yeməyinizi yeyin! - Nuranə otaqdan çıxdı. 
Qasımlı yeməyini yeyə-yeyə Nuranə haqqında düşünürdü. Yaxşı insandır, 
qayğıkeşdir... Əsl dost ola bilər bundan. İradəlidir. Adətən, belələri 
xəyanət etmirlər. Gör bir, Qasımlı üçün nə qədər əziyyət çəkdi bu 
günlərdə!.. Çox sağ olsun! 
Qasımlı, ürəyinin dərinliyində, özünü ona borclu hesab edirdi. Ancaq 
minnətdarlığını da ürəkdən çatdıra bilmirdi. Neyləsin? Bəlkə çağırıb 
 
367 
  
təşəkkür etsin? Yox, açılışmaq istəmirdi onunla... Səbəbini heç özü də tam 
bilmirdi. Ancaq başa düşürdü ki, Nuranə ona xidmət etmək üçün evinə 
gəlib-gedəcəksə, onunla çox mehribanlaşmaq, doğmalaşmaq olmaz. 
Ancaq axı, deyəsən, bir az doğmalaşmışdı ona bu qadın?.. Ya, öyrəşmişdi 
Nuranəyə? Elə Gülafət xanım da doğmalaşmışdı ona bir az... Yox! O 
qadına qarşı münasibəti bir başqa cür idi. İdeal, əlçatmaz bir varlıq kimi 
baxmışdı ona. Səhvən... Nuranə isə, sanki onun özününkü idi. Yaxın 
dostu, qohumu, uşaqlıq yoldaşı kimi... Bunu özü də indi hiss edirdi və 
indiyədək Nuranəyə belə münasibət göstərməmişdi. 
Bu qadının, lap olsun bir qadın kimi, nəyi pis idi Gülafət xanımdan? 
İnsafla desək, heç nəyi! Bir daha Nuranəni qadın kimi təsəvvür etdi və 
bədənindən xoş bir giziltinin keçdiyini duydu. Bu fikri tələsik başından 
uzaqlaşdırmaq istədi və tez də buna nail oldu. 
Yadına Ruslan Dadaşov düşdü. O, necə hiyləgər, necə qəddar adam imiş, 
həm də ki, olduqca ehtiyatlı. Sən bir onun qurduğu plana bax! Səbirlə, 
ehtiyatla. İstər Məlikxanlını, istərsə də Qasımlını öldürmək üçün qurduğu 
planlarda məqsəd elə qoyulmuşdu ki, cinayət işi ya heç açılmamalı, ya da 
açılandan bir gün sonra xitam verilməli idi. Ancaq birinci plan baş tutdusa 
da, Qasımlının məntiqi ağlı 
sayəsində üstü açıldı. İkinci plan isə yenə də Qasımlının zirəkliyi 
sayəsində baş tutmadı. Bəli, Ruslan Dadaşov ağıllı və hiyləgər cinayətkar 
idi. Ancaq bəxti onda gətirmədi ki, özündən ağıllı və özündən hiyləgər 
rəqibə - qaranlıq məsələləri işıqlandırmaq üçün hətta başqa dövlətlərdən 
də dəvət alan bir xəfiyyəyə rast gəldi. 
Onun ölümünə də həmin xəfiyyə səbəb oldu. Bunu Qasımlı özü də yaxşı 
bilirdi. Lakin heç peşman da deyildi. Bu birinci dəfə deyildi ki, polkovnik 
Qasımlının işə qarışdığı, çox qaranlıq məsələlərin açılması ölümlərlə, 
fəlakətlərlə başa çatırdı. Düzdür, o bu işə qarışmasaydı, nə Ruslan, nə 
 
 
368 
  
Gülafət, nə də Mürsəllə Əlikram öləcəkdilər. Ancaq Qasımlı nə 
eləməliydi ki? Onun peşəsi xəfiyyəlik idi və peşəsinin xüsusiyyəti onu 
tez-tez beləcə adamlarla üz-üzə qoyurdu. Üz-üzə dayandınmı, ya gərək 
qalib gələsən, ya da məğlub olasan. Ya gərək öldürəsən, ya da öləsən! 
İşdən imtina edə bilərdi? Niyə də etməli idi? Birincisi, iş çox qaranlıq 
görünürdü. Deməli, əsl Qanbay Qasımlı kimi peşəsini sevən adama 
yaraşan iş idi. İkincisi, Məlikxanlı hər kim idisə, insan idi və ondan kömək 
istəyirdi. Üçüncüsü isə yaxşı pul verirdi. Qasımlı özündə heç bir günah 
görmürdü. Qoy ölənlər də, qalanlar da özlərindən küssünlər! Polkovnik 
Qasımlı növbəti bir cinayətin üstünü açmışdı, vəssalam! 
Nuranə gəlib süfrəni yığışdırdı: 
- Qəhvə içəcəksiniz? 
- Hə, Nuranə, xəstəxanada da darıxmışdım qəhvə üçün. 
Ya bilərəkdən belə müraciət etdi, ya bilmədən, ancaq Nuranə ev sahibinin 
ona ilk dəfə «Nuranə xanım» yox, sadəcə, «Nuranə» dediyinin fərqinə 
vardı. O, başa düşdü ki, bu saat dünyada, ona bu adamdan doğma, bu 
adamdan əziz ikinci şəxs yoxdur. Hətta bir az kövrəldi də... 
Birdən anladı ki, qəhvə gətirmək üçün getməkdənsə, dayanıb durub. Cəld 
otaqdan çıxdı. 
Mətbəxdə də bir müddət nə edəcəyini unutdu. Sonra fikirli halda qəhvə 
hazırlamağa başladı. Birdən yaxınlaşıb güzgüdə özünə baxdı. Hər şey 
qaydasında idi. Gözəl, sadə, canlı... Ancaq yubkasının əyninə sıx oturması 
ona xoş duyğular verməklə bərabər, həm də utandırırdı. Alt paltarının 
bütün cizgilərinin üstdən bilindiyini də anlayırdı. Belə geyinməyinə 
peşman olmuşdu. Gərək, həmişəki kimi geyinəydi... qapalı və sadə... 
Dünyalar qədər sevdiyi bu ağıllı, mərd, səmimi və bir qədər də ciddi olan 
adamın gözündə yüngül görünmək istəmirdi. Yüngüllük-filan öz 
 
 
 
369 
  
yerində... Ancaq Nuranə qəlbinin lap dərinliklərində duyurdu ki, sevdiyi 
və əsl kişi hesab etdiyi bu adama qadın kimi görünmək istəyir... 
Qəhvə hazır olan kimi, fincana süzüb çəkinə-çəkinə otağa keçdi. Fincanı 
Qasımlının qarşısına qoyub: 
- Daha nəyə ehtiyacınız var? - deyə soruşdu. 
- Gedirsən? - Qasımlı birdən başını qaldırıb onun üzünə baxdı. 
Nuranə açıq aşkar-özünü itirdi: 
- Əgər nəsə lazımsa... Müalicə üçün... Dərman almaq... 
- Yox! Yox! - Qasımlı başını buladı. - Heç nəyə ehtiyacım yoxdur... 
Daha doğrusu, bu iş məni elə yorub, elə ruhdan salıb ki, bu saat... 
Qasımlı sözünün dalını demədi. Demək istəyirdi ki, bu saat daha çox 
səmimi söhbətə ehtiyacım var. Ancaq demədi. Birinci dəfə deyildi ki? 
Çoxdandı üzərinə götürdüyü işi bitirib, baş vermiş cinayətin sirrini 
açandan sonra onunla bu işdə yoldaşlıq etmiş adama, ya müstəntiqə 
cinayətin təfərrüatı barədə qısa faktları bildirirdi. Həmin cinayətin 
qəlbində yaratdığı ağrılı hissləri isə heç kimlə bölüşməyib, ürəyində 
saxlayırdı. Elə indi də o cür olacaqdı... 
Ancaq Nuranə onu başa düşdü və özünü itirib nə deyəcəyini bilmədi. 
Sevdiyi bu adam, məşhur xəfiyyə Qanbay Qasımlı onunla dərdləşmək, 
qəlbini ağrıdan duyğuları onunla bölüşmək istəyirdi. O, 
Qasımlının həyatı haqqında, az da olsa, məlumatlı idi. Ailəsinin başına 
gələn faciəni Fədayə danışmışdı ona. Qasımlının dərdini, düşdüyü 
vəziyyəti anlayırdı. Onun dərdini azaltmaq, bölüşmək üçün əlindən gələni 
etməyə hazır idi. İlk addımı da özü atmağa çalışdı. Ancaq nədən 
başlamağı qət edə bilmirdi. Nəhayət: 
- O işi qurtardınız? - deyə soruşdu. 
 
 
370 
  
- Hə... - Qasımlı təmkinlə cavab verdi. - Mən öz vəzifəmi bitirdim. 
Ancaq onu da deyim ki, heç də asan olmadı bu iş. Elə bu gün işin əsas 
təşkilatçısını maşınla izləyəndə, daha doğrusu, qovanda, qəzaya uğradılar. 
O da onunla maşında olan Məlikxanlının arvadı da həlak oldular. 
Hamısını saysaq, altı nəfərin ölümü ilə bitdi bu iş! 
- Bir də, sizin yaralanmağınız... - Nuranə qayğıkeşliklə dilləndi. 
- Boş şeydir! - Qasımlı zorla gülümsədi. - Mən ölmədim. Ancaq bu 
altı nəfərin ölümü, mənim üçün nə qədər adiləşmiş olsa da, insan 
ölümüdür. Düzünə qalsa, heç mənim üçün də adiləşməyib insan ölümü. 
Çoxları elə düşünürlər ki, mən soyuqqanlı və qəddar adamam. Ancaq inan 
ki, əslində belə deyil. Düzdür, əməliyyat-axtarış işi ilə məşğul olarkən, 
rəqiblərimə rəhmim gəlmir. Baş vermiş cinayət hadisələri də məni 
sarsıtmır. Çünki sarsılaramsa, ayıq və soyuq başla düşünüb, cinayətin 
sirrini aça bilmərəm. Ancaq hər şey bitəndən sonra hadisələri bir daha 
analiz edirəm və çalışıram ki, hamını başa düşüm. Hamını anlayım... 
Bilirsən, Nuranə, hamı insandır. Cinayətin qurbanı olan da, cinayətkar özü 
də! Gərək başa düşməyə çalışasan, necə oldu ki, bu adam gəlib cinayətkar 
oldu. Axı heç vaxt doğum evindən cinayətkar çıxarmırlar?! 
Qasımlı bir qədər susub, kədərlə başını buladı: 
- İnsanların cinayətkara necə çevrilmələrini düşünüb tapa bilirəm. 
Tapıram və ürəyimin dərinliyində anlayıram onları. Əlbəttə, həmişə də 
cəzalarına çatırlar onlar! Ancaq insanların bir-birinə xəyanət etməsini 
indiyədək anlaya bilmirəm. Sən necə düşünürsən, Nuranə? İnsanlar niyə 
xəyanət edirlər? 
Nuranə bu qəfil sualdan diksindi: 
- Bilmirəm... Doğrusu... 
- Bilməzsən! - Qasımlı başı ilə təsdiq etdi. - Sən bilməzsən, çünki 
özün heç kəsə xəyanət etməmisən. İndiyə qədər... 
 
371 
  
- Heç vaxt da etmərəm... - Nuranə astadan dilləndi. 
- İnanıram! - Qasımlı qətiyyətlə dilləndi. - Xəyanətin nə olduğunu, 
necə yarandığını indiyə qədər dəqiqləşdirə bilməsəm də, bir şeyi dəqiq 
bilirəm: elə adamlar var ki, onlar xəyanət etməyi, sadəcə, olaraq 
bacarmırlar! 
Nuranə ayaq üstə dayanıb, əllərini qoynuna qoymuşdu. Evə qayıtmaq 
vaxtı idi. Beləcə dayanmaq ona xoş gəlsə də, özündə nəsə narahatlıq hiss 
edirdi. Bilmirdi çıxıb getməlidir, yoxsa beləcə dayanmalıdır. Yaxşı ki, 
söhbəti Qasımlı özü davam etdirirdi. Onun söhbətini kəsib getməyəcəkdi 
ki?! Qasımlı birdən başa düşdü ki, Nuranə ilə duyğularını, düşüncələrini 
bölüşür. Bu onun xarakterinə yad olan bir şey idi. Axı necə oldu ki, 
Nuranə ona bu qədər doğmalaşdı?.. 
Polkovnik bir şeyi qəti anlayırdı ki, Nuranənin bu saat çıxıb getməyini 
istəmir. Son günlər keçirdiyi ağır düşüncələr onun beynini yormuşdu və 
o bu saat, doğrudan da, qayğıya çox ehtiyac hiss edirdi. Daha doğrusu o, 
anlamağa başlamışdı ki, bu dünyada məhəbbətsiz insan kimi yaşamaq və 
mübarizə aparmaq mümkün deyil. Sevdiyin peşə ilə məşğul olmaq hələ 
xoşbəxtlik demək deyilmiş. Gərək ağır günlərdə, kədərli anlarda 
ürəyindəkiləri bölüşməyə bir yaxın adamın olsun. Qanbay Qasımlı qapalı 
adam idi və heç kəsə də qəlbini tamamilə açmaq fikrində deyildi. Ancaq 
kiminləsə səmimi münasibət qurmadan, söhbət etmədən yaşamaq da 
olmazdı axı?! 
Ev sahibi fikirdən ayılıb, Nuranəni bayaqdan ayaq üstdə saxladığını başa 
düşdü və ona divanda əyləşməyi təklif etdi: 
- Əyləş, Nuranə, ayaq üstə durma! 
- Mən gedim... - Nuranə düşündü ki, belə deməlidir. 
- Əyləş, gedərsən. Sənə sözüm var! 
 
 
 
372 
  
Nuranə etiraz etməyib, divanda əyləşdi. Qasımlının bu gün ona adı ilə və 
«sən» deyə müraciət etməsi onu hey kövrəldirdi. Bu insana qarşı onda o 
qədər təmiz, ülvi, saf duyğular var idi ki, onlar tükənib qurtara bilməzdi. 
Qasımlı Nuranəni öz səmimi və kədərli baxışları ilə süzüb danışmağa 
başladı: 
- Nuranə, sən artıq neçə aylardır ki, məni tanıyırsan. Ancaq nə 
dərəcədə tanıyırsan, bilmirəm. Mənim həyatım çox çətin keçib. 
Uşaqlıqdan ağır günlər görmüşəm. Sonra da, seçdiyim peşə elə oldu ki, 
bu peşədə istər-istəməz adamın ürəyi daşa dönür. Ölüm özü belə sənin 
üçün adiləşir. Hamıdan şübhələnirsən, heç kəsə inanmırsan. Xüsusilə, 
mən heç kəsə tam inam bəsləməmişəm. Bunu işimin xarakteri tələb edib 
məndən... Ancaq xəstəxanada yatdığım bu günlərdə Nemətin, Mahirin, 
sənin özümə qarşı səmimi, təmənnasız qayğınızı gördüm. Şəxsən sənin 
özünə bu vaxta qədər sərt və quru münasibət göstərməyimə peşman 
oldum. Mən gördüm ki, siz həqiqi dostlarsınız və heç vaxt xəyanət edə 
bilməzsiniz. Mən eyni zamanda, 
öz xarakterimin nə qədər pis olduğunu başa düşdüm. Sənin qarşında 
özümü günahkar hiss edirəm və sənə necə minnətdar olduğumu dillə ifadə 
edə bilmirəm... 
Birdən gördü ki, Nuranə üzünü əlləri ilə tutub ağlayır. Onun ağladığını 
yalnız çiyinlərinin yüngül hərəkətindən bilmək olardı. Ürəyi çox da 
yumşaq olmayan polkovnikin birdən-birə Nuranəyə qanı qaynadı. Başa 
düşdü ki, bu qadına inanmaqda səhv etmir. Yox! Qətiyyən səhv etmirdi. 
Nuranə tamamilə səmimi idi. Onun da, bir qadın kimi, kimisə sevməyə 
haqqı var idi!.. Ev sahibi qəti qərara gəlib ayağa qalxdı və gəlib, 
Nuranənin lap yanında oturdu. Əlini qadının saçına çəkdi. 
- Niyə ağlayırsan? Ağlamağa heç bir səbəb yoxdur. 
 
 
 
 
373 
  
Nuranə əlini üzündən çəkib, göz yaşlarını sildi. Sevdiyi adamın əlinin 
təmasından bütün bədəni titrəyirdi. 
Bu titrəyiş Qasımlıya da öz təsirini göstərirdi. O özünü ələ alıb, təmkinlə 
danışdı: 
- Nuranə, mənim şəxsi həyatımdan xəbərin var? 
Nuranə başı ilə təsdiq etdi: 
- Fədayə danışıb... 
- Mən söz vermişəm ki, bir daha heç vaxt ailə həyatı qurmayım. 
Və bu sözümün üstündə duracağam. Çünki mənim işim elədir ki, 
inanmıram ailəmə xoşbəxt və qayğısız həyat qura biləm... Ancaq... Son 
vaxtlar içimdə, məni dərindən başa düşən, mənə inanan bir qadına ehtiyac 
hiss edirəm... 
Nuranə onu diqqətlə dinləyir, arada onu yaxşı başa düşdüyünü bildirirmiş 
kimi başını tərpədirdi. 
Qasımlı birdən susdu və daha danışmadı. Bir müddət, beləcə sakit 
oturdular. Hər ikisi fikrə getmişdi. Nuranə dizlərinin üstünə qoyduğu 
əllərinə, Qasımlı isə harasa, otağın məchul bir nöqtəsinə ba¬xırdı. 
Ev sahibi yaranmış bu uzun sükutu pozub: 
- Sən məni başa düşürsən? - deyə qəflətən soruşdu. 
- Hə... - Nuranə başını tərpətdi. - Başa düşürəm... 
- Mənə inanırsan? 
Sualların mənasını birdən başa düşən Nuranənin ürəyi titrədi. Bədəninə 
qəribə bir istilik gəldi. Qasımlının üzünə baxa bilmirdi. Bu saat çox 
istəyirdi ki, yanında oturmuş kişi, onun üzünü görməsin. 
 
 
 
 
374 
  
Hətta üzünü azacıq yana çevirdi. Ancaq Qasımlıya cavab verməli idi. 
Odur ki, qurumuş dodaqlarını dili ilə isladıb: 
- İnanıram!.. Lap çox!.. - dedi və bütün vücudu, bütün qəlbi ilə 
ona sığındı... 
* * * 
Nuranə o axşam mənzilinə çox gec qayıtdı. Uşaqlar artıq onu gözləməyib 
yatmışdılar. 
Yaxınlaşıb güzgüdə özünə baxdı. Qəribə hisslər keçirirdi. Bilmirdi 
ağlasın, yoxsa gülsün. Çoxdandı ki, qadınlığını bu qədər dərindən hiss 
etmirdi... Çoxdandı ki, kişi nəvazişindən məhrum idi... 
Çoxdanmı? Nə çoxdan? Məgər Nuranə bunları görüb, duymuşdumu? 
Yox! Birinci dəfə idi. Bu gün başa düşmüşdü hər şeyi! Bu gün anlamışdı 
məhəbbətin nə olduğunu. Elə yaşamağın mənasını da bu gün anlamışdı. 
İnanmağı gəlmirdi son 3-4 saatın varlığına. Yuxu hesab edirdi bunu, 
yuxu! Ancaq həqiqət də olsa, yuxu da olsa xoşbəxt idi! Onun üçün də 
xoşbəxt gün saxlayıbmış Allah! O da xoşbəxt olarmış. Bundan sonra 
ölsəydi də, dərdi olmazdı. Ancaq niyə ölürdü ki?.. O bu gün yeni, tamam 
yeni, xoşbəxt bir həyata qədəm qoymuşdu! Çox gözəl görünürdü bu həyat 
ona! Məhəbbətlə dolu bir həyat idi bu! 
Yaxınlaşıb uşaqların üzündən öpdü. Üstünü açmış Nurayın yorğanını 
üstünə çəkdi. Ona birdən-birə elə gəldi ki, uşaqlarını əvvəlkindən də çox 
sevir. Bir də əyilib öpdü onları... 
Tural da, Nuray da dünyadan xəbərsiz, mışıl-mışıl yatırdılar. Nə 
analarının bu gün başlanmış xoşbəxtliyindən xəbərləri var idi, nə də 
atalarının ölümündən. Nə də ki, son iki həftədə ətraflarında baş vermiş 
cinayətlə, qanla, xəyanətlə dolu hadisələrdən. 
 
 
 
375 
  
Onlar beləcə böyüyəcəkdilər... Ola bilsin nə vaxtsa, kimsə onlara xəyanət 
edəcəkdi. Ya, kim bilir, bəlkə də onlar özləri kiməsə xəyanət 
edəcəkdilər... İndi isə sakitcə yatırdılar. Hər şeydən xəbərsiz. Bəlkə də 
onlar heç bilmirdilər ki, dünyada xəyanət adlı bir şey var. Ancaq 
biləcəkdilər... Mütləq biləcəkdilər!.. 
SON 
May 2005, Bakı 
Avqust 2005, Şamaxı 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
376 
